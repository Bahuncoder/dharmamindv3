{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/kathopanishad/", "category": "upanishad", "text": "॥ कठोपनिषद् ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\n॥ अथ कठोपनिषद् ॥\n   \n   \nॐ उशन्ह वै वाजश्रवसः सर्ववेदसं ददौ । तस्य ह नचिकेता नाम पुत्र आस ॥ १॥\nत  ह कुमार  सन्तं दक्षिणासु नीयमानासु श्रद्धाविवेश सोऽमन्यत ॥ २॥\nपीतोदका जग्धतृणा दुग्धदोहा निरिन्द्रियाः ।\nअनन्दा नाम ते लोकास्तान्स गच्छति ता ददत् ॥ ३॥\nस होवाच पितरं तत कस्मै मां दास्यसीति ।\nद्वितीयं तृतीयं त  होवाच मृत्यवे त्वा ददामीति ॥ ४॥\nबहूनामेमि प्रथमो बहूनामेमि मध्यमः ।\nकि  स्विद्यमस्य कर्तव्यं यन्मयाऽद्य करिष्यति ॥ ५॥\nअनुपश्य यथा पूर्वे प्रतिपश्य तथा परे ।\nसस्यमिव मर्त्यः पच्यते सस्यमिवाजायते पुनः ॥ ६॥\nवैश्वानरः प्रविशति अतिथिर्ब्राह्मणो गृहान् ।\nतस्यैता  शान्तिं कुर्वन्ति हर वैवस्वतोदकम् ॥ ७॥\nआशाप्रतीक्षे सङ्गत  सूनृतां च इष्टापूर्ते पुत्रपशू श्च सर्वान् ।\nएतद्वृङ्क्ते पुरुषस्याल्पमेधसो यस्यानश्नन्वसति ब्राह्मणो गृहे ॥ ८॥\nतिस्रो रात्रीर्यदवात्सीर्गृहे मे अनश्नन् ब्रह्मन्नतिथिर्नमस्यः ।\nनमस्तेऽस्तु ब्रह्मन्स्वस्ति मेऽस्तु तस्मात्प्रति त्रीन्वरान्वृणीष्व ॥ ९॥\nशान्तसङ्कल्पः सुमना यथा स्याद्वीतमन्युर्गौतमो माभिमृत्यो ।\nत्वत्प्रसृष्टं माऽभिवदेत्प्रतीत एतत् त्रयाणां प्रथम वरं वृणे ॥ १०॥\nयथा पुरस्ताद्भविता प्रतीत औद्दालकिरारुणिर्मत्प्रसृष्टः ।\nसुख  रात्रीः शयिता वीतमन्युः त्वां ददृशिवान्मृत्युमुखात् प्रमुक्तम् ॥ ११॥\nस्वर्गे लोके न भयं किञ्चनास्ति न तत्र त्वं न जरया बिभेति ।\nउभे तीर्त्वा अशनायापिपासे शोकातिगो मोदते स्वर्गलोके ॥ १२॥\nस त्वमग्नि  स्वर्ग्यमध्येषि मृत्यो प्रब्रूहि त्व  श्रद्दधानाय मह्यम् ।\nस्वर्गलोका अमृतत्वं भजन्त एतद् द्वितीयेन वृणे वरेण ॥ १३॥\nप्र ते ब्रवीमि तदु मे निबोध स्वर्ग्यमग्निं नचिकेतः प्रजानन् ।\nअनन्तलोकाप्तिमथो प्रतिष्ठां विद्धि त्वमेतं निहितं गुहायाम् ॥ १४॥\nलोकादिमग्निं तमुवाच तस्मै या इष्टका यावतीर्वा यथा वा ।\nस चापि तत्प्रत्यवदद्यथोक्तं अथास्य मृत्युः पुनरेवाह तुष्टः ॥ १५॥\nतमब्रवीत्प्रीयमाणो महात्मा वरं तवेहाद्य ददामि भूयः ।\nतवैव नाम्ना भवितायमग्निः सृङ्कां चेमामनेकरूपां गृहाण ॥ १६॥\nत्रिणाचिकेतस्त्रिभिरेत्य सन्धिं त्रिकर्मकृत्तरति जन्ममृत्यू ।\nब्रह्मजज्ञं देवमीड्यं विदित्वा निचाय्य मा  शान्तिमत्यन्तमेति ॥ १७॥\nत्रिणाचिकेतस्त्रयमेतद्विदित्वा य एवं विद्वा श्चिनुते नाचिकेतम् ।\nस मृत्युपाशान्पुरतः प्रणोद्य शोकातिगो मोदते स्वर्गलोके ॥ १८॥\nएष तेऽग्निर्नचिकेतः स्वर्ग्यो यमवृणीथा द्वितीयेन वरेण ।\nएतमग्निं तवैव प्रवक्ष्यन्ति जनासः तृतीयं वरं नचिकेतो वृणीष्व ॥ १९॥\nयेयं प्रेते विचिकित्सा मनुष्ये अस्तीत्येके नायमस्तीति चैके ।\nएतद्विद्यामनुशिष्टस्त्वयाऽहं वराणामेष वरस्तृतीयः ॥ २०॥\nदेवैरत्रापि विचिकित्सितं पुरा न हि सुविज्ञेयमणुरेष धर्मः ।\nअन्यं वरं नचिकेतो वृणीष्व मा मोपरोत्सीरति मा सृजैनम् ॥ २१॥\nदेवैरत्रापि विचिकित्सितं किल त्वं च मृत्यो यन्न सुज्ञेयमात्थ ।\nवक्ता चास्य त्वादृगन्यो न लभ्यो नान्यो वरस्तुल्य एतस्य कश्चित् ॥ २२॥\nशतायुषः पुत्रपौत्रान्वृणीष्वा बहून्पशून् हस्तिहिरण्यमश्वान् ।\nभूमेर्महदायतनं वृणीष्व स्वयं च जीव शरदो यावदिच्छसि ॥ २३॥\nएतत्तुल्यं यदि मन्यसे वरं वृणीष्व वित्तं चिरजीविकां च ।\nमहाभूमौ नचिकेतस्त्वमेधि कामानां त्वा कामभाजं करोमि ॥ २४॥\nये ये कामा दुर्लभा मर्त्यलोके सर्वान् कामा श्छन्दतः प्रार्थयस्व ।\nइमा रामाः सरथाः सतूर्या न हीदृशा लम्भनीया मनुष्यैः ।\nआभिर्मत्प्रत्ताभिः परिचारयस्व नचिकेतो मरणं माऽनुप्राक्षीः ॥ २५॥\nश्वोभावा मर्त्यस्य यदन्तकैतत् सर्वेन्द्रियाणां जरयन्ति तेजः ।\nअपि सर्वं जीवितमल्पमेव तवैव वाहास्तव नृत्यगीते ॥ २६॥\nन वित्तेन तर्पणीयो मनुष्यो लप्स्यामहे वित्तमद्राक्ष्म चेत्त्वा ।\nजीविष्यामो यावदीशिष्यसि त्वं वरस्तु मे वरणीयः स एव ॥ २७॥\nअजीर्यताममृतानामुपेत्य जीर्यन्मर्त्यः क्वधःस्थः प्रजानन् ।\nअभिध्यायन्वर्णरतिप्रमोदान् अतिदीर्घे जीविते को रमेत ॥ २८॥\nयस्मिन्निदं विचिकित्सन्ति मृत्यो यत्साम्पराये महति ब्रूहि नस्तत् ।\nयोऽयं वरो गूढमनुप्रविष्टो नान्यं तस्मान्नचिकेता वृणीते ॥ २९॥\n॥ इति काठकोपनिषदि प्रथमाध्याये प्रथमा वल्ली ॥\n   \n   \nअन्यच्छ्रेयोऽन्यदुतैव प्रेय \nस्ते उभे नानार्थे पुरुष  सिनीतः ।\nतयोः श्रेय आददानस्य साधु\nभवति हीयतेऽर्थाद्य उ प्रेयो वृणीते ॥ १॥\nश्रेयश्च प्रेयश्च मनुष्यमेतः\nतौ सम्परीत्य विविनक्ति धीरः ।\nश्रेयो हि धीरोऽभि प्रेयसो वृणीते\nप्रेयो मन्दो योगक्षेमाद्वृणीते ॥ २॥\nस त्वं प्रियान्प्रियरूपांश्च कामान्\nअभिध्यायन्नचिकेतोऽत्यस्राक्षीः ।\nनैता  सृङ्कां वित्तमयीमवाप्तो\nयस्यां मज्जन्ति बहवो मनुष्याः ॥ ३॥\nदूरमेते विपरीते विषूची\nअविद्या या च विद्येति ज्ञाता ।\nविद्याभीप्सिनं नचिकेतसं मन्ये\nन त्वा कामा बहवोऽलोलुपन्त ॥ ४॥\nअविद्यायामन्तरे वर्तमानाः\nस्वयं धीराः पण्डितंमन्यमानाः ।\nदन्द्रम्यमाणाः परियन्ति मूढा\nअन्धेनैव नीयमाना यथान्धाः ॥ ५॥\nन साम्परायः प्रतिभाति बालं\nप्रमाद्यन्तं वित्तमोहेन मूढम् ।\nअयं लोको नास्ति पर इति मानी\nपुनः पुनर्वशमापद्यते मे ॥ ६॥\nश्रवणायापि बहुभिर्यो न लभ्यः\nशृण्वन्तोऽपि बहवो यं न विद्युः ।\nआश्चर्यो वक्ता कुशलोऽस्य लब्धा\nआश्चर्यो ज्ञाता कुशलानुशिष्टः ॥ ७॥\nन नरेणावरेण प्रोक्त\nएष सुविज्ञेयो बहुधा चिन्त्यमानः ।\nअनन्यप्रोक्ते गतिरत्र नास्ति\nअणीयान्ह्यतर्क्यमणुप्रमाणात् ॥ ८॥\nनैषा तर्केण मतिरापनेया\nप्रोक्तान्येनैव सुज्ञानाय प्रेष्ठ ।\nयां त्वमापः सत्यधृतिर्बतासि\nत्वादृङ् नो भूयान्नचिकेतः प्रष्टा ॥ ९॥\nजानाम्यह  शेवधिरित्यनित्यं\nन ह्यध्रुवैः प्राप्यते हि ध्रुवं तत् ।\nततो मया नाचिकेतश्चितोऽग्नि \nरनित्यैर्द्रव्यैः प्राप्तवानस्मि नित्यम् ॥ १०॥\nकामस्याप्तिं जगतः प्रतिष्ठां\nक्रतोरानन्त्यमभयस्य पारम् ।\nस्तोममहदुरुगायं प्रतिष्ठां\nदृष्ट्वा धृत्या धीरो नचिकेतोऽत्यस्राक्षीः ॥ ११॥\nतं दुर्दर्शं गूढमनुप्रविष्टं\nगुहाहितं गह्वरेष्ठं पुराणम् ।\nअध्यात्मयोगाधिगमेन देवं\nमत्वा धीरो हर्षशोकौ जहाति ॥ १२॥\nएतच्छ्रुत्वा सम्परिगृह्य मर्त्यः\nप्रवृह्य धर्म्यमणुमेतमाप्य ।\nस मोदते मोदनीयं हि लब्ध्वा\nविवृत  सद्म नचिकेतसं मन्ये ॥ १३॥\nअन्यत्र धर्मादन्यत्राधर्मा \nदन्यत्रास्मात्कृताकृतात् ।\nअन्यत्र भूताच्च भव्याच्च\nयत्तत्पश्यसि तद्वद ॥ १४॥\nसर्वे वेदा यत्पदमामनन्ति\nतपांसि सर्वाणि च यद्वदन्ति ।\nयदिच्छन्तो ब्रह्मचर्यं चरन्ति\nतत्ते पदं सङ्ग्रहेण ब्रवीम्योमित्येतत् ॥ १५॥\nएतद्ध्येवाक्षरं ब्रह्म एतद्ध्येवाक्षरं परम् ।\nएतद्ध्येवाक्षरं ज्ञात्वा यो यदिच्छति तस्य तत् ॥ १६॥\nएतदालम्बनँ श्रेष्ठमेतदालम्बनं परम् ।\nएतदालम्बनं ज्ञात्वा ब्रह्मलोके महीयते ॥ १७॥\nन जायते म्रियते वा विपश्चि \nन्नायं कुतश्चिन्न बभूव कश्चित् ।\nअजो नित्यः शाश्वतोऽयं पुराणो\nन हन्यते हन्यमाने शरीरे ॥ १८॥\nहन्ता चेन्मन्यते हन्तुँ हतश्चेन्मन्यते हतम् ।\nउभौ तौ न विजानीतो नायँ हन्ति न हन्यते ॥ १९॥\nअणोरणीयान्महतो महीया \nनात्माऽस्य जन्तोर्निहितो गुहायाम् ।\nतमक्रतुः पश्यति वीतशोको\nधातुप्रसादान्महिमानमात्मनः ॥ २०॥\nआसीनो दूरं व्रजति शयानो याति सर्वतः ।\nकस्तं मदामदं देवं मदन्यो ज्ञातुमर्हति ॥ २१॥\nअशरीरँ शरीरेष्वनवस्थेष्ववस्थितम् ।\nमहान्तं विभुमात्मानं मत्वा धीरो न शोचति ॥ २२॥\nनायमात्मा प्रवचनेन लभ्यो\nन मेधया न बहुना श्रुतेन ।\nयमेवैष वृणुते तेन लभ्य\nस्तस्यैष आत्मा विवृणुते तनू  स्वाम् ॥ २३॥\nनाविरतो दुश्चरितान्नाशान्तो नासमाहितः ।\nनाशान्तमानसो वापि प्रज्ञानेनैनमाप्नुयात् ॥ २४॥\nयस्य ब्रह्म च क्षत्रं च उभे भवत ओदनः ।\nमृत्युर्यस्योपसेचनं क इत्था वेद यत्र सः ॥ २५॥\nइति काठकोपनिषदि प्रथमाध्याये द्वितीया वल्ली ॥\n   \n   \nऋतं पिबन्तौ सुकृतस्य लोके गुहां प्रविष्टौ परमे परार्धे ।\nछायातपौ ब्रह्मविदो वदन्ति पञ्चाग्नयो ये च त्रिणाचिकेताः ॥ १॥\nयः सेतुरीजानानामक्षरं ब्रह्म यत्परम् ।\nअभयं तितीर्षतां पारं नाचिकेतं शकेमहि ॥ २॥\nआत्मानं रथितं विद्धि शरीरं रथमेव तु ।\nबुद्धिं तु सारथिं विद्धि मनः प्रग्रहमेव च ॥ ३॥\nइन्द्रियाणि हयानाहुर्विषयां स्तेषु गोचरान् ।\nआत्मेन्द्रियमनोयुक्तं भोक्तेत्याहुर्मनीषिणः ॥ ४॥\nयस्त्वविज्ञानवान्भवत्ययुक्तेन मनसा सदा ।\nतस्येन्द्रियाण्यवश्यानि दुष्टाश्वा इव सारथेः ॥ ५॥\nयस्तु विज्ञानवान्भवति युक्तेन मनसा सदा ।\nतस्येन्द्रियाणि वश्यानि सदश्वा इव सारथेः ॥ ६॥\nयस्त्वविज्ञानवान्भवत्यमनस्कः सदाऽशुचिः ।\nन स तत्पदमाप्नोति संसारं चाधिगच्छति ॥ ७॥\nयस्तु विज्ञानवान्भवति समनस्कः सदा शुचिः ।\nस तु तत्पदमाप्नोति यस्माद्भूयो न जायते ॥ ८॥\nविज्ञानसारथिर्यस्तु मनः प्रग्रहवान्नरः ।\nसोऽध्वनः पारमाप्नोति तद्विष्णोः परमं पदम् ॥ ९॥\nइन्द्रियेभ्यः परा ह्यर्था अर्थेभ्यश्च परं मनः ।\nमनसस्तु परा बुद्धिर्बुद्धेरात्मा महान्परः ॥ १०॥\nमहतः परमव्यक्तमव्यक्तात्पुरुषः परः ।\nपुरुषान्न परं किञ्चित्सा काष्ठा सा परा गतिः ॥ ११॥\nएष सर्वेषु भूतेषु गूढोऽत्मा न प्रकाशते ।\nदृश्यते त्वग्र्यया बुद्ध्या सूक्ष्मया सूक्ष्मदर्शिभिः ॥ १२॥\nयच्छेद्वाङ्मनसी प्राज्ञस्तद्यच्छेज्ज्ञान आत्मनि ।\nज्ञानमात्मनि महति नियच्छेत्तद्यच्छेच्छान्त आत्मनि ॥ १३॥\nउत्तिष्ठत जाग्रत प्राप्य वरान्निबोधत ।\nक्षुरस्य धारा निशिता दुरत्यया दुर्गं पथस्तत्कवयो वदन्ति ॥ १४॥\nअशब्दमस्पर्शमरूपमव्ययं तथाऽरसं नित्यमगन्धवच्च यत् ।\nअनाद्यनन्तं महतः परं ध्रुवं निचाय्य तं मृत्युमुखात् प्रमुच्यते ॥ १५॥\nनाचिकेतमुपाख्यानं मृत्युप्रोक्तँ सनातनम् ।\nउक्त्वा श्रुत्वा च मेधावी ब्रह्मलोके महीयते ॥ १६॥\nय इमं परमं गुह्यं श्रावयेद् ब्रह्मसंसदि ।\nप्रयतः श्राद्धकाले वा तदानन्त्याय कल्पते । तदानन्त्याय कल्पत इति ॥ १७॥\nइति काठकोपनिषदि प्रथमाध्याये तृतीया वल्ली ॥\n   \n   \nपराञ्चि खानि व्यतृणत् स्वयम्भू \nस्तस्मात्पराङ्पश्यति नान्तरात्मन् ।\nकश्चिद्धीरः प्रत्यगात्मानमैक्ष \nदावृत्तचक्षुरमृतत्वमिच्छन् ॥ १॥\nपराचः कामाननुयन्ति बाला \nस्ते मृत्योर्यन्ति विततस्य पाशम् ।\nअथ धीरा अमृतत्वं विदित्वा\nध्रुवमध्रुवेष्विह न प्रार्थयन्ते ॥ २॥\nयेन रूपं रसं गन्धं शब्दान् स्पर्शांश्च मैथुनान् ।\nएतेनैव विजानाति किमत्र परिशिष्यते । एतद्वै तत् ॥ ३॥\nस्वप्नान्तं जागरितान्तं चोभौ येनानुपश्यति ।\nमहान्तं विभुमात्मानं मत्वा धीरो न शोचति ॥ ४॥\nय इमं मध्वदं वेद आत्मानं जीवमन्तिकात् ।\nईशानं भूतभव्यस्य न ततो विजुगुप्सते । एतद्वै तत् ॥ ५॥\nयः पूर्वं तपसो जातमद्भ्यः पूर्वमजायत ।\nगुहां प्रविश्य तिष्ठन्तं यो भूतेभिर्व्यपश्यत । एतद्वै तत् ॥ ६॥\nया प्राणेन सम्भवत्यदितिर्देवतामयी ।\nगुहां प्रविश्य तिष्ठन्तीं या भूतेभिर्व्यजायत । एतद्वै तत् ॥ ७॥\nअरण्योर्निर्हितो जातवेदा गर्भ इव सुभृतो गर्भिणीभिः ।\nदिवे दिव ईड्यो जागृवद्भिर्हविष्मद्भिर्मनुष्येभिरग्निः । एतद्वै तत् ॥ ८॥\nयतश्चोदेति सूर्यः अस्तं यत्र च गच्छति ।\nतं देवाः सर्वे अर्पितास्तदु नात्येति कश्चन । एतद्वै तत् ॥ ९॥\nयदेवेह तदमुत्र यदमुत्र तदन्विह ।\nमृत्योः स मृत्युमाप्नोति य इह नानेव पश्यति ॥ १०॥\nमनसैवेदमाप्तव्यं नेह नानास्ति किञ्चन ।\nमृत्योः स मृत्युं गच्छति य इह नानेव पश्यति ॥ ११॥\nअङ्गुष्ठमात्रः पुरुषो मध्य आत्मनि तिष्ठति ।\nईशानं भूतभव्यस्य न ततो विजुगुप्सते । एतद्वै तत् ॥ १२॥\nअङ्गुष्ठमात्रः पुरुषो ज्योतिरिवाधूमकः ।\nईशानो भूतभव्यस्य स एवाद्य स उ श्वः । एतद्वै तत् ॥ १३॥\nयथोदकं दुर्गे वृष्टं पर्वतेषु विधावति ।\nएवं धर्मान् पृथक्पश्यंस्तानेवानुविधावति ॥ १४॥\nयथोदकं शुद्धे शुद्धमासिक्तं तादृगेव भवति ।\nएवं मुनेर्विजानत आत्मा भवति गौतम ॥ १५॥\nइति काठकोपनिषदि द्वितीयाध्याये प्रथमा वल्ली ॥\n   \n   \nपुरमेकादशद्वारमजस्यावक्रचेतसः ।\nअनुष्ठाय न शोचति विमुक्तश्च विमुच्यते । एतद्वै तत् ॥ १॥\nह सः शुचिषद्वसुरान्तरिक्षस \nद्धोता वेदिषदतिथिर्दुरोणसत् ।\nनृषद्वरसदृतसद्व्योमस \nदब्जा गोजा ऋतजा अद्रिजा ऋतं बृहत् ॥ २॥\nऊर्ध्वं प्राणमुन्नयति अपानं प्रत्यगस्यति ।\nमध्ये वामनमासीनं विश्वे देवा उपासते ॥ ३॥\nअस्य विस्रंसमानस्य शरीरस्थस्य देहिनः ।\nदेहाद्विमुच्यमानस्य किमत्र परिशिष्यते । एतद्वै तत् ॥ ४॥\nन प्राणेन नापानेन मर्त्यो जीवति कश्चन ।\nइतरेण तु जीवन्ति यस्मिन्नेतावुपाश्रितौ ॥ ५॥\nहन्त त इदं प्रवक्ष्यामि गुह्यं ब्रह्म सनातनम् ।\nयथा च मरणं प्राप्य आत्मा भवति गौतम ॥ ६॥\nयोनिमन्ये प्रपद्यन्ते शरीरत्वाय देहिनः ।\nस्थाणुमन्येऽनुसंयन्ति यथाकर्म यथाश्रुतम् ॥ ७॥\nय एष सुप्तेषु जागर्ति कामं कामं पुरुषो निर्मिमाणः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ ८॥\nअग्निर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ ९॥\nवायुर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ १०॥\nसूर्यो यथा सर्वलोकस्य चक्षु \nर्न लिप्यते चाक्षुषैर्बाह्यदोषैः ।\nएकस्तथा सर्वभूतान्तरात्मा\nन लिप्यते लोकदुःखेन बाह्यः ॥ ११॥\nएको वशी सर्वभूतान्तरात्मा\nएकं रूपं बहुधा यः करोति ।\nतमात्मस्थं येऽनुपश्यन्ति धीरा \nस्तेषां सुखं शाश्वतं नेतरेषाम् ॥ १२॥\nनित्योऽनित्यानां चेतनश्चेतनाना \nमेको बहूनां यो विदधाति कामान् ।\nतमात्मस्थं येऽनुपश्यन्ति धीरा\nस्तेषां शान्तिः शाश्वती नेतरेषाम् ॥ १३॥\nतदेतदिति मन्यन्तेऽनिर्देश्यं परमं सुखम् ।\nकथं नु तद्विजानीयां किमु भाति विभाति वा ॥ १४॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १५॥\nइति काठकोपनिषदि द्वितीयाध्याये द्वितीया वल्ली ॥\n   \n   \nऊर्ध्वमूलोऽवाक्शातख एषोऽश्वत्थः सनातनः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ १॥\nयदिदं किंच जगत्सर्वं प्राण एजति निःसृतम् ।\nमहद्भयं वज्रमुद्यतं य एतद्विदुरमृतास्ते भवन्ति ॥ २॥\nभयादस्याग्निस्तपति भयात्तपति सूर्यः ।\nभयादिन्द्रश्च वायुश्च मृत्युर्धावति पञ्चमः ॥ ३॥\nइह चेदशकद्बोद्धुं प्राक्शरीरस्य विस्रसः ।\nततः सर्गेषु लोकेषु शरीरत्वाय कल्पते ॥ ४॥\nयथादर्शे तथाऽत्मनि यथा स्वप्ने तथा पितृलोके ।\nयथाऽप्सु परीव ददृशे तथा गन्धर्वलोके\nच्छायातपयोरिव ब्रह्मलोके ॥ ५॥\nइन्द्रियाणां पृथग्भावमुदयास्तमयौ च यत् ।\nपृथगुत्पद्यमानानां मत्वा धीरो न शोचति ॥ ६॥\nइन्द्रियेभ्यः परं मनो मनसः सत्त्वमुत्तमम् ।\nसत्त्वादधि महानात्मा महतोऽव्यक्तमुत्तमम् ॥ ७॥\nअव्यक्तात्तु परः पुरुषो व्यापकोऽलिङ्ग एव च ।\nयं ज्ञात्वा मुच्यते जन्तुरमृतत्वं च गच्छति ॥ ८॥\nन सन्दृशे तिष्ठति रूपमस्य\nन चक्षुषा पश्यति कश्चनैनम् ।\nहृदा मनीषा मनसाऽभिक्लृप्तो\nय एतद्विदुरमृतास्ते भवन्ति ॥ ९॥\nयदा पञ्चावतिष्ठन्ते ज्ञानानि मनसा सह ।\nबुद्धिश्च न विचेष्टति तामाहुः परमां गतिम् ॥ १०॥\nतां योगमिति मन्यन्ते स्थिरामिन्द्रियधारणाम् ।\nअप्रमत्तस्तदा भवति योगो हि प्रभवाप्ययौ ॥ ११॥\nनैव वाचा न मनसा प्राप्तुं शक्यो न चक्षुषा ।\nअस्तीति ब्रुवतोऽन्यत्र कथं तदुपलभ्यते ॥ १२॥\nअस्तीत्येवोपलब्धव्यस्तत्त्वभावेन चोभयोः ।\nअस्तीत्येवोपलब्धस्य तत्त्वभावः प्रसीदति ॥ १३॥\nयदा सर्वे प्रमुच्यन्ते कामा येऽस्य हृदि श्रिताः ।\nअथ मर्त्योऽमृतो भवत्यत्र ब्रह्म समश्नुते ॥ १४॥\nयदा सर्वे प्रभिद्यन्ते हृदयस्येह ग्रन्थयः ।\nअथ मर्त्योऽमृतो भवत्येतावद्ध्यनुशासनम् ॥ १५॥\nशतं चैका च हृदयस्य नाड्य \nस्तासां मूर्धानमभिनिःसृतैका ।\nतयोर्ध्वमायन्नमृतत्वमेति\nविष्वङ्ङन्या उत्क्रमणे भवन्ति ॥ १६॥\nअङ्गुष्ठमात्रः पुरुषोऽन्तरात्मा\nसदा जनानां हृदये संनिविष्टः ।\nतं स्वाच्छरीरात्प्रवृहेन्मुञ्जादिवेषीकां धैर्येण ।\nतं विद्याच्छुक्रममृतं तं विद्याच्छुक्रममृतमिति ॥ १७॥\nमृत्युप्रोक्तां नचिकेतोऽथ लब्ध्वा विद्यामेतां योगविधिं च कृत्स्नम् ।\nब्रह्मप्राप्तो विरजोऽभूद्विमृत्युरन्योऽप्येवं यो विदध्यात्ममेव ॥ १८॥\nसह नाववतु । सह नौ भुनक्तु । सह वीर्यं करवावहै ।\nतेजस्विनावधीतमस्तु मा विद्विषावहै ॥ १९॥\nॐ शान्तिः शान्तिः शान्तिः ॥\nइति काठकोपनिषदि द्वितीयाध्याये तृतीया वल्ली ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\nॐ तत् सत् ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/kathopanishad/", "category": "upanishad", "text": "॥ कठोपनिषद् ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\n॥ अथ कठोपनिषद् ॥\n   \n   \nॐ उशन्ह वै वाजश्रवसः सर्ववेदसं ददौ । तस्य ह नचिकेता नाम पुत्र आस ॥ १॥\nत  ह कुमार  सन्तं दक्षिणासु नीयमानासु श्रद्धाविवेश सोऽमन्यत ॥ २॥\nपीतोदका जग्धतृणा दुग्धदोहा निरिन्द्रियाः ।\nअनन्दा नाम ते लोकास्तान्स गच्छति ता ददत् ॥ ३॥\nस होवाच पितरं तत कस्मै मां दास्यसीति ।\nद्वितीयं तृतीयं त  होवाच मृत्यवे त्वा ददामीति ॥ ४॥\nबहूनामेमि प्रथमो बहूनामेमि मध्यमः ।\nकि  स्विद्यमस्य कर्तव्यं यन्मयाऽद्य करिष्यति ॥ ५॥\nअनुपश्य यथा पूर्वे प्रतिपश्य तथा परे ।\nसस्यमिव मर्त्यः पच्यते सस्यमिवाजायते पुनः ॥ ६॥\nवैश्वानरः प्रविशति अतिथिर्ब्राह्मणो गृहान् ।\nतस्यैता  शान्तिं कुर्वन्ति हर वैवस्वतोदकम् ॥ ७॥\nआशाप्रतीक्षे सङ्गत  सूनृतां च इष्टापूर्ते पुत्रपशू श्च सर्वान् ।\nएतद्वृङ्क्ते पुरुषस्याल्पमेधसो यस्यानश्नन्वसति ब्राह्मणो गृहे ॥ ८॥\nतिस्रो रात्रीर्यदवात्सीर्गृहे मे अनश्नन् ब्रह्मन्नतिथिर्नमस्यः ।\nनमस्तेऽस्तु ब्रह्मन्स्वस्ति मेऽस्तु तस्मात्प्रति त्रीन्वरान्वृणीष्व ॥ ९॥\nशान्तसङ्कल्पः सुमना यथा स्याद्वीतमन्युर्गौतमो माभिमृत्यो ।\nत्वत्प्रसृष्टं माऽभिवदेत्प्रतीत एतत् त्रयाणां प्रथम वरं वृणे ॥ १०॥\nयथा पुरस्ताद्भविता प्रतीत औद्दालकिरारुणिर्मत्प्रसृष्टः ।\nसुख  रात्रीः शयिता वीतमन्युः त्वां ददृशिवान्मृत्युमुखात् प्रमुक्तम् ॥ ११॥\nस्वर्गे लोके न भयं किञ्चनास्ति न तत्र त्वं न जरया बिभेति ।\nउभे तीर्त्वा अशनायापिपासे शोकातिगो मोदते स्वर्गलोके ॥ १२॥\nस त्वमग्नि  स्वर्ग्यमध्येषि मृत्यो प्रब्रूहि त्व  श्रद्दधानाय मह्यम् ।\nस्वर्गलोका अमृतत्वं भजन्त एतद् द्वितीयेन वृणे वरेण ॥ १३॥\nप्र ते ब्रवीमि तदु मे निबोध स्वर्ग्यमग्निं नचिकेतः प्रजानन् ।\nअनन्तलोकाप्तिमथो प्रतिष्ठां विद्धि त्वमेतं निहितं गुहायाम् ॥ १४॥\nलोकादिमग्निं तमुवाच तस्मै या इष्टका यावतीर्वा यथा वा ।\nस चापि तत्प्रत्यवदद्यथोक्तं अथास्य मृत्युः पुनरेवाह तुष्टः ॥ १५॥\nतमब्रवीत्प्रीयमाणो महात्मा वरं तवेहाद्य ददामि भूयः ।\nतवैव नाम्ना भवितायमग्निः सृङ्कां चेमामनेकरूपां गृहाण ॥ १६॥\nत्रिणाचिकेतस्त्रिभिरेत्य सन्धिं त्रिकर्मकृत्तरति जन्ममृत्यू ।\nब्रह्मजज्ञं देवमीड्यं विदित्वा निचाय्य मा  शान्तिमत्यन्तमेति ॥ १७॥\nत्रिणाचिकेतस्त्रयमेतद्विदित्वा य एवं विद्वा श्चिनुते नाचिकेतम् ।\nस मृत्युपाशान्पुरतः प्रणोद्य शोकातिगो मोदते स्वर्गलोके ॥ १८॥\nएष तेऽग्निर्नचिकेतः स्वर्ग्यो यमवृणीथा द्वितीयेन वरेण ।\nएतमग्निं तवैव प्रवक्ष्यन्ति जनासः तृतीयं वरं नचिकेतो वृणीष्व ॥ १९॥\nयेयं प्रेते विचिकित्सा मनुष्ये अस्तीत्येके नायमस्तीति चैके ।\nएतद्विद्यामनुशिष्टस्त्वयाऽहं वराणामेष वरस्तृतीयः ॥ २०॥\nदेवैरत्रापि विचिकित्सितं पुरा न हि सुविज्ञेयमणुरेष धर्मः ।\nअन्यं वरं नचिकेतो वृणीष्व मा मोपरोत्सीरति मा सृजैनम् ॥ २१॥\nदेवैरत्रापि विचिकित्सितं किल त्वं च मृत्यो यन्न सुज्ञेयमात्थ ।\nवक्ता चास्य त्वादृगन्यो न लभ्यो नान्यो वरस्तुल्य एतस्य कश्चित् ॥ २२॥\nशतायुषः पुत्रपौत्रान्वृणीष्वा बहून्पशून् हस्तिहिरण्यमश्वान् ।\nभूमेर्महदायतनं वृणीष्व स्वयं च जीव शरदो यावदिच्छसि ॥ २३॥\nएतत्तुल्यं यदि मन्यसे वरं वृणीष्व वित्तं चिरजीविकां च ।\nमहाभूमौ नचिकेतस्त्वमेधि कामानां त्वा कामभाजं करोमि ॥ २४॥\nये ये कामा दुर्लभा मर्त्यलोके सर्वान् कामा श्छन्दतः प्रार्थयस्व ।\nइमा रामाः सरथाः सतूर्या न हीदृशा लम्भनीया मनुष्यैः ।\nआभिर्मत्प्रत्ताभिः परिचारयस्व नचिकेतो मरणं माऽनुप्राक्षीः ॥ २५॥\nश्वोभावा मर्त्यस्य यदन्तकैतत् सर्वेन्द्रियाणां जरयन्ति तेजः ।\nअपि सर्वं जीवितमल्पमेव तवैव वाहास्तव नृत्यगीते ॥ २६॥\nन वित्तेन तर्पणीयो मनुष्यो लप्स्यामहे वित्तमद्राक्ष्म चेत्त्वा ।\nजीविष्यामो यावदीशिष्यसि त्वं वरस्तु मे वरणीयः स एव ॥ २७॥\nअजीर्यताममृतानामुपेत्य जीर्यन्मर्त्यः क्वधःस्थः प्रजानन् ।\nअभिध्यायन्वर्णरतिप्रमोदान् अतिदीर्घे जीविते को रमेत ॥ २८॥\nयस्मिन्निदं विचिकित्सन्ति मृत्यो यत्साम्पराये महति ब्रूहि नस्तत् ।\nयोऽयं वरो गूढमनुप्रविष्टो नान्यं तस्मान्नचिकेता वृणीते ॥ २९॥\n॥ इति काठकोपनिषदि प्रथमाध्याये प्रथमा वल्ली ॥\n   \n   \nअन्यच्छ्रेयोऽन्यदुतैव प्रेय \nस्ते उभे नानार्थे पुरुष  सिनीतः ।\nतयोः श्रेय आददानस्य साधु\nभवति हीयतेऽर्थाद्य उ प्रेयो वृणीते ॥ १॥\nश्रेयश्च प्रेयश्च मनुष्यमेतः\nतौ सम्परीत्य विविनक्ति धीरः ।\nश्रेयो हि धीरोऽभि प्रेयसो वृणीते\nप्रेयो मन्दो योगक्षेमाद्वृणीते ॥ २॥\nस त्वं प्रियान्प्रियरूपांश्च कामान्\nअभिध्यायन्नचिकेतोऽत्यस्राक्षीः ।\nनैता  सृङ्कां वित्तमयीमवाप्तो\nयस्यां मज्जन्ति बहवो मनुष्याः ॥ ३॥\nदूरमेते विपरीते विषूची\nअविद्या या च विद्येति ज्ञाता ।\nविद्याभीप्सिनं नचिकेतसं मन्ये\nन त्वा कामा बहवोऽलोलुपन्त ॥ ४॥\nअविद्यायामन्तरे वर्तमानाः\nस्वयं धीराः पण्डितंमन्यमानाः ।\nदन्द्रम्यमाणाः परियन्ति मूढा\nअन्धेनैव नीयमाना यथान्धाः ॥ ५॥\nन साम्परायः प्रतिभाति बालं\nप्रमाद्यन्तं वित्तमोहेन मूढम् ।\nअयं लोको नास्ति पर इति मानी\nपुनः पुनर्वशमापद्यते मे ॥ ६॥\nश्रवणायापि बहुभिर्यो न लभ्यः\nशृण्वन्तोऽपि बहवो यं न विद्युः ।\nआश्चर्यो वक्ता कुशलोऽस्य लब्धा\nआश्चर्यो ज्ञाता कुशलानुशिष्टः ॥ ७॥\nन नरेणावरेण प्रोक्त\nएष सुविज्ञेयो बहुधा चिन्त्यमानः ।\nअनन्यप्रोक्ते गतिरत्र नास्ति\nअणीयान्ह्यतर्क्यमणुप्रमाणात् ॥ ८॥\nनैषा तर्केण मतिरापनेया\nप्रोक्तान्येनैव सुज्ञानाय प्रेष्ठ ।\nयां त्वमापः सत्यधृतिर्बतासि\nत्वादृङ् नो भूयान्नचिकेतः प्रष्टा ॥ ९॥\nजानाम्यह  शेवधिरित्यनित्यं\nन ह्यध्रुवैः प्राप्यते हि ध्रुवं तत् ।\nततो मया नाचिकेतश्चितोऽग्नि \nरनित्यैर्द्रव्यैः प्राप्तवानस्मि नित्यम् ॥ १०॥\nकामस्याप्तिं जगतः प्रतिष्ठां\nक्रतोरानन्त्यमभयस्य पारम् ।\nस्तोममहदुरुगायं प्रतिष्ठां\nदृष्ट्वा धृत्या धीरो नचिकेतोऽत्यस्राक्षीः ॥ ११॥\nतं दुर्दर्शं गूढमनुप्रविष्टं\nगुहाहितं गह्वरेष्ठं पुराणम् ।\nअध्यात्मयोगाधिगमेन देवं\nमत्वा धीरो हर्षशोकौ जहाति ॥ १२॥\nएतच्छ्रुत्वा सम्परिगृह्य मर्त्यः\nप्रवृह्य धर्म्यमणुमेतमाप्य ।\nस मोदते मोदनीयं हि लब्ध्वा\nविवृत  सद्म नचिकेतसं मन्ये ॥ १३॥\nअन्यत्र धर्मादन्यत्राधर्मा \nदन्यत्रास्मात्कृताकृतात् ।\nअन्यत्र भूताच्च भव्याच्च\nयत्तत्पश्यसि तद्वद ॥ १४॥\nसर्वे वेदा यत्पदमामनन्ति\nतपांसि सर्वाणि च यद्वदन्ति ।\nयदिच्छन्तो ब्रह्मचर्यं चरन्ति\nतत्ते पदं सङ्ग्रहेण ब्रवीम्योमित्येतत् ॥ १५॥\nएतद्ध्येवाक्षरं ब्रह्म एतद्ध्येवाक्षरं परम् ।\nएतद्ध्येवाक्षरं ज्ञात्वा यो यदिच्छति तस्य तत् ॥ १६॥\nएतदालम्बनँ श्रेष्ठमेतदालम्बनं परम् ।\nएतदालम्बनं ज्ञात्वा ब्रह्मलोके महीयते ॥ १७॥\nन जायते म्रियते वा विपश्चि \nन्नायं कुतश्चिन्न बभूव कश्चित् ।\nअजो नित्यः शाश्वतोऽयं पुराणो\nन हन्यते हन्यमाने शरीरे ॥ १८॥\nहन्ता चेन्मन्यते हन्तुँ हतश्चेन्मन्यते हतम् ।\nउभौ तौ न विजानीतो नायँ हन्ति न हन्यते ॥ १९॥\nअणोरणीयान्महतो महीया \nनात्माऽस्य जन्तोर्निहितो गुहायाम् ।\nतमक्रतुः पश्यति वीतशोको\nधातुप्रसादान्महिमानमात्मनः ॥ २०॥\nआसीनो दूरं व्रजति शयानो याति सर्वतः ।\nकस्तं मदामदं देवं मदन्यो ज्ञातुमर्हति ॥ २१॥\nअशरीरँ शरीरेष्वनवस्थेष्ववस्थितम् ।\nमहान्तं विभुमात्मानं मत्वा धीरो न शोचति ॥ २२॥\nनायमात्मा प्रवचनेन लभ्यो\nन मेधया न बहुना श्रुतेन ।\nयमेवैष वृणुते तेन लभ्य\nस्तस्यैष आत्मा विवृणुते तनू  स्वाम् ॥ २३॥\nनाविरतो दुश्चरितान्नाशान्तो नासमाहितः ।\nनाशान्तमानसो वापि प्रज्ञानेनैनमाप्नुयात् ॥ २४॥\nयस्य ब्रह्म च क्षत्रं च उभे भवत ओदनः ।\nमृत्युर्यस्योपसेचनं क इत्था वेद यत्र सः ॥ २५॥\nइति काठकोपनिषदि प्रथमाध्याये द्वितीया वल्ली ॥\n   \n   \nऋतं पिबन्तौ सुकृतस्य लोके गुहां प्रविष्टौ परमे परार्धे ।\nछायातपौ ब्रह्मविदो वदन्ति पञ्चाग्नयो ये च त्रिणाचिकेताः ॥ १॥\nयः सेतुरीजानानामक्षरं ब्रह्म यत्परम् ।\nअभयं तितीर्षतां पारं नाचिकेतं शकेमहि ॥ २॥\nआत्मानं रथितं विद्धि शरीरं रथमेव तु ।\nबुद्धिं तु सारथिं विद्धि मनः प्रग्रहमेव च ॥ ३॥\nइन्द्रियाणि हयानाहुर्विषयां स्तेषु गोचरान् ।\nआत्मेन्द्रियमनोयुक्तं भोक्तेत्याहुर्मनीषिणः ॥ ४॥\nयस्त्वविज्ञानवान्भवत्ययुक्तेन मनसा सदा ।\nतस्येन्द्रियाण्यवश्यानि दुष्टाश्वा इव सारथेः ॥ ५॥\nयस्तु विज्ञानवान्भवति युक्तेन मनसा सदा ।\nतस्येन्द्रियाणि वश्यानि सदश्वा इव सारथेः ॥ ६॥\nयस्त्वविज्ञानवान्भवत्यमनस्कः सदाऽशुचिः ।\nन स तत्पदमाप्नोति संसारं चाधिगच्छति ॥ ७॥\nयस्तु विज्ञानवान्भवति समनस्कः सदा शुचिः ।\nस तु तत्पदमाप्नोति यस्माद्भूयो न जायते ॥ ८॥\nविज्ञानसारथिर्यस्तु मनः प्रग्रहवान्नरः ।\nसोऽध्वनः पारमाप्नोति तद्विष्णोः परमं पदम् ॥ ९॥\nइन्द्रियेभ्यः परा ह्यर्था अर्थेभ्यश्च परं मनः ।\nमनसस्तु परा बुद्धिर्बुद्धेरात्मा महान्परः ॥ १०॥\nमहतः परमव्यक्तमव्यक्तात्पुरुषः परः ।\nपुरुषान्न परं किञ्चित्सा काष्ठा सा परा गतिः ॥ ११॥\nएष सर्वेषु भूतेषु गूढोऽत्मा न प्रकाशते ।\nदृश्यते त्वग्र्यया बुद्ध्या सूक्ष्मया सूक्ष्मदर्शिभिः ॥ १२॥\nयच्छेद्वाङ्मनसी प्राज्ञस्तद्यच्छेज्ज्ञान आत्मनि ।\nज्ञानमात्मनि महति नियच्छेत्तद्यच्छेच्छान्त आत्मनि ॥ १३॥\nउत्तिष्ठत जाग्रत प्राप्य वरान्निबोधत ।\nक्षुरस्य धारा निशिता दुरत्यया दुर्गं पथस्तत्कवयो वदन्ति ॥ १४॥\nअशब्दमस्पर्शमरूपमव्ययं तथाऽरसं नित्यमगन्धवच्च यत् ।\nअनाद्यनन्तं महतः परं ध्रुवं निचाय्य तं मृत्युमुखात् प्रमुच्यते ॥ १५॥\nनाचिकेतमुपाख्यानं मृत्युप्रोक्तँ सनातनम् ।\nउक्त्वा श्रुत्वा च मेधावी ब्रह्मलोके महीयते ॥ १६॥\nय इमं परमं गुह्यं श्रावयेद् ब्रह्मसंसदि ।\nप्रयतः श्राद्धकाले वा तदानन्त्याय कल्पते । तदानन्त्याय कल्पत इति ॥ १७॥\nइति काठकोपनिषदि प्रथमाध्याये तृतीया वल्ली ॥\n   \n   \nपराञ्चि खानि व्यतृणत् स्वयम्भू \nस्तस्मात्पराङ्पश्यति नान्तरात्मन् ।\nकश्चिद्धीरः प्रत्यगात्मानमैक्ष \nदावृत्तचक्षुरमृतत्वमिच्छन् ॥ १॥\nपराचः कामाननुयन्ति बाला \nस्ते मृत्योर्यन्ति विततस्य पाशम् ।\nअथ धीरा अमृतत्वं विदित्वा\nध्रुवमध्रुवेष्विह न प्रार्थयन्ते ॥ २॥\nयेन रूपं रसं गन्धं शब्दान् स्पर्शांश्च मैथुनान् ।\nएतेनैव विजानाति किमत्र परिशिष्यते । एतद्वै तत् ॥ ३॥\nस्वप्नान्तं जागरितान्तं चोभौ येनानुपश्यति ।\nमहान्तं विभुमात्मानं मत्वा धीरो न शोचति ॥ ४॥\nय इमं मध्वदं वेद आत्मानं जीवमन्तिकात् ।\nईशानं भूतभव्यस्य न ततो विजुगुप्सते । एतद्वै तत् ॥ ५॥\nयः पूर्वं तपसो जातमद्भ्यः पूर्वमजायत ।\nगुहां प्रविश्य तिष्ठन्तं यो भूतेभिर्व्यपश्यत । एतद्वै तत् ॥ ६॥\nया प्राणेन सम्भवत्यदितिर्देवतामयी ।\nगुहां प्रविश्य तिष्ठन्तीं या भूतेभिर्व्यजायत । एतद्वै तत् ॥ ७॥\nअरण्योर्निर्हितो जातवेदा गर्भ इव सुभृतो गर्भिणीभिः ।\nदिवे दिव ईड्यो जागृवद्भिर्हविष्मद्भिर्मनुष्येभिरग्निः । एतद्वै तत् ॥ ८॥\nयतश्चोदेति सूर्यः अस्तं यत्र च गच्छति ।\nतं देवाः सर्वे अर्पितास्तदु नात्येति कश्चन । एतद्वै तत् ॥ ९॥\nयदेवेह तदमुत्र यदमुत्र तदन्विह ।\nमृत्योः स मृत्युमाप्नोति य इह नानेव पश्यति ॥ १०॥\nमनसैवेदमाप्तव्यं नेह नानास्ति किञ्चन ।\nमृत्योः स मृत्युं गच्छति य इह नानेव पश्यति ॥ ११॥\nअङ्गुष्ठमात्रः पुरुषो मध्य आत्मनि तिष्ठति ।\nईशानं भूतभव्यस्य न ततो विजुगुप्सते । एतद्वै तत् ॥ १२॥\nअङ्गुष्ठमात्रः पुरुषो ज्योतिरिवाधूमकः ।\nईशानो भूतभव्यस्य स एवाद्य स उ श्वः । एतद्वै तत् ॥ १३॥\nयथोदकं दुर्गे वृष्टं पर्वतेषु विधावति ।\nएवं धर्मान् पृथक्पश्यंस्तानेवानुविधावति ॥ १४॥\nयथोदकं शुद्धे शुद्धमासिक्तं तादृगेव भवति ।\nएवं मुनेर्विजानत आत्मा भवति गौतम ॥ १५॥\nइति काठकोपनिषदि द्वितीयाध्याये प्रथमा वल्ली ॥\n   \n   \nपुरमेकादशद्वारमजस्यावक्रचेतसः ।\nअनुष्ठाय न शोचति विमुक्तश्च विमुच्यते । एतद्वै तत् ॥ १॥\nह सः शुचिषद्वसुरान्तरिक्षस \nद्धोता वेदिषदतिथिर्दुरोणसत् ।\nनृषद्वरसदृतसद्व्योमस \nदब्जा गोजा ऋतजा अद्रिजा ऋतं बृहत् ॥ २॥\nऊर्ध्वं प्राणमुन्नयति अपानं प्रत्यगस्यति ।\nमध्ये वामनमासीनं विश्वे देवा उपासते ॥ ३॥\nअस्य विस्रंसमानस्य शरीरस्थस्य देहिनः ।\nदेहाद्विमुच्यमानस्य किमत्र परिशिष्यते । एतद्वै तत् ॥ ४॥\nन प्राणेन नापानेन मर्त्यो जीवति कश्चन ।\nइतरेण तु जीवन्ति यस्मिन्नेतावुपाश्रितौ ॥ ५॥\nहन्त त इदं प्रवक्ष्यामि गुह्यं ब्रह्म सनातनम् ।\nयथा च मरणं प्राप्य आत्मा भवति गौतम ॥ ६॥\nयोनिमन्ये प्रपद्यन्ते शरीरत्वाय देहिनः ।\nस्थाणुमन्येऽनुसंयन्ति यथाकर्म यथाश्रुतम् ॥ ७॥\nय एष सुप्तेषु जागर्ति कामं कामं पुरुषो निर्मिमाणः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ ८॥\nअग्निर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ ९॥\nवायुर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ १०॥\nसूर्यो यथा सर्वलोकस्य चक्षु \nर्न लिप्यते चाक्षुषैर्बाह्यदोषैः ।\nएकस्तथा सर्वभूतान्तरात्मा\nन लिप्यते लोकदुःखेन बाह्यः ॥ ११॥\nएको वशी सर्वभूतान्तरात्मा\nएकं रूपं बहुधा यः करोति ।\nतमात्मस्थं येऽनुपश्यन्ति धीरा \nस्तेषां सुखं शाश्वतं नेतरेषाम् ॥ १२॥\nनित्योऽनित्यानां चेतनश्चेतनाना \nमेको बहूनां यो विदधाति कामान् ।\nतमात्मस्थं येऽनुपश्यन्ति धीरा\nस्तेषां शान्तिः शाश्वती नेतरेषाम् ॥ १३॥\nतदेतदिति मन्यन्तेऽनिर्देश्यं परमं सुखम् ।\nकथं नु तद्विजानीयां किमु भाति विभाति वा ॥ १४॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १५॥\nइति काठकोपनिषदि द्वितीयाध्याये द्वितीया वल्ली ॥\n   \n   \nऊर्ध्वमूलोऽवाक्शातख एषोऽश्वत्थः सनातनः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ १॥\nयदिदं किंच जगत्सर्वं प्राण एजति निःसृतम् ।\nमहद्भयं वज्रमुद्यतं य एतद्विदुरमृतास्ते भवन्ति ॥ २॥\nभयादस्याग्निस्तपति भयात्तपति सूर्यः ।\nभयादिन्द्रश्च वायुश्च मृत्युर्धावति पञ्चमः ॥ ३॥\nइह चेदशकद्बोद्धुं प्राक्शरीरस्य विस्रसः ।\nततः सर्गेषु लोकेषु शरीरत्वाय कल्पते ॥ ४॥\nयथादर्शे तथाऽत्मनि यथा स्वप्ने तथा पितृलोके ।\nयथाऽप्सु परीव ददृशे तथा गन्धर्वलोके\nच्छायातपयोरिव ब्रह्मलोके ॥ ५॥\nइन्द्रियाणां पृथग्भावमुदयास्तमयौ च यत् ।\nपृथगुत्पद्यमानानां मत्वा धीरो न शोचति ॥ ६॥\nइन्द्रियेभ्यः परं मनो मनसः सत्त्वमुत्तमम् ।\nसत्त्वादधि महानात्मा महतोऽव्यक्तमुत्तमम् ॥ ७॥\nअव्यक्तात्तु परः पुरुषो व्यापकोऽलिङ्ग एव च ।\nयं ज्ञात्वा मुच्यते जन्तुरमृतत्वं च गच्छति ॥ ८॥\nन सन्दृशे तिष्ठति रूपमस्य\nन चक्षुषा पश्यति कश्चनैनम् ।\nहृदा मनीषा मनसाऽभिक्लृप्तो\nय एतद्विदुरमृतास्ते भवन्ति ॥ ९॥\nयदा पञ्चावतिष्ठन्ते ज्ञानानि मनसा सह ।\nबुद्धिश्च न विचेष्टति तामाहुः परमां गतिम् ॥ १०॥\nतां योगमिति मन्यन्ते स्थिरामिन्द्रियधारणाम् ।\nअप्रमत्तस्तदा भवति योगो हि प्रभवाप्ययौ ॥ ११॥\nनैव वाचा न मनसा प्राप्तुं शक्यो न चक्षुषा ।\nअस्तीति ब्रुवतोऽन्यत्र कथं तदुपलभ्यते ॥ १२॥\nअस्तीत्येवोपलब्धव्यस्तत्त्वभावेन चोभयोः ।\nअस्तीत्येवोपलब्धस्य तत्त्वभावः प्रसीदति ॥ १३॥\nयदा सर्वे प्रमुच्यन्ते कामा येऽस्य हृदि श्रिताः ।\nअथ मर्त्योऽमृतो भवत्यत्र ब्रह्म समश्नुते ॥ १४॥\nयदा सर्वे प्रभिद्यन्ते हृदयस्येह ग्रन्थयः ।\nअथ मर्त्योऽमृतो भवत्येतावद्ध्यनुशासनम् ॥ १५॥\nशतं चैका च हृदयस्य नाड्य \nस्तासां मूर्धानमभिनिःसृतैका ।\nतयोर्ध्वमायन्नमृतत्वमेति\nविष्वङ्ङन्या उत्क्रमणे भवन्ति ॥ १६॥\nअङ्गुष्ठमात्रः पुरुषोऽन्तरात्मा\nसदा जनानां हृदये संनिविष्टः ।\nतं स्वाच्छरीरात्प्रवृहेन्मुञ्जादिवेषीकां धैर्येण ।\nतं विद्याच्छुक्रममृतं तं विद्याच्छुक्रममृतमिति ॥ १७॥\nमृत्युप्रोक्तां नचिकेतोऽथ लब्ध्वा विद्यामेतां योगविधिं च कृत्स्नम् ।\nब्रह्मप्राप्तो विरजोऽभूद्विमृत्युरन्योऽप्येवं यो विदध्यात्ममेव ॥ १८॥\nसह नाववतु । सह नौ भुनक्तु । सह वीर्यं करवावहै ।\nतेजस्विनावधीतमस्तु मा विद्विषावहै ॥ १९॥\nॐ शान्तिः शान्तिः शान्तिः ॥\nइति काठकोपनिषदि द्वितीयाध्याये तृतीया वल्ली ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\nॐ तत् सत् ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/kathopanishad/", "category": "upanishad", "text": "॥ कठोपनिषद् ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\n॥ अथ कठोपनिषद् ॥\n   \n   \nॐ उशन्ह वै वाजश्रवसः सर्ववेदसं ददौ । तस्य ह नचिकेता नाम पुत्र आस ॥ १॥\nत  ह कुमार  सन्तं दक्षिणासु नीयमानासु श्रद्धाविवेश सोऽमन्यत ॥ २॥\nपीतोदका जग्धतृणा दुग्धदोहा निरिन्द्रियाः ।\nअनन्दा नाम ते लोकास्तान्स गच्छति ता ददत् ॥ ३॥\nस होवाच पितरं तत कस्मै मां दास्यसीति ।\nद्वितीयं तृतीयं त  होवाच मृत्यवे त्वा ददामीति ॥ ४॥\nबहूनामेमि प्रथमो बहूनामेमि मध्यमः ।\nकि  स्विद्यमस्य कर्तव्यं यन्मयाऽद्य करिष्यति ॥ ५॥\nअनुपश्य यथा पूर्वे प्रतिपश्य तथा परे ।\nसस्यमिव मर्त्यः पच्यते सस्यमिवाजायते पुनः ॥ ६॥\nवैश्वानरः प्रविशति अतिथिर्ब्राह्मणो गृहान् ।\nतस्यैता  शान्तिं कुर्वन्ति हर वैवस्वतोदकम् ॥ ७॥\nआशाप्रतीक्षे सङ्गत  सूनृतां च इष्टापूर्ते पुत्रपशू श्च सर्वान् ।\nएतद्वृङ्क्ते पुरुषस्याल्पमेधसो यस्यानश्नन्वसति ब्राह्मणो गृहे ॥ ८॥\nतिस्रो रात्रीर्यदवात्सीर्गृहे मे अनश्नन् ब्रह्मन्नतिथिर्नमस्यः ।\nनमस्तेऽस्तु ब्रह्मन्स्वस्ति मेऽस्तु तस्मात्प्रति त्रीन्वरान्वृणीष्व ॥ ९॥\nशान्तसङ्कल्पः सुमना यथा स्याद्वीतमन्युर्गौतमो माभिमृत्यो ।\nत्वत्प्रसृष्टं माऽभिवदेत्प्रतीत एतत् त्रयाणां प्रथम वरं वृणे ॥ १०॥\nयथा पुरस्ताद्भविता प्रतीत औद्दालकिरारुणिर्मत्प्रसृष्टः ।\nसुख  रात्रीः शयिता वीतमन्युः त्वां ददृशिवान्मृत्युमुखात् प्रमुक्तम् ॥ ११॥\nस्वर्गे लोके न भयं किञ्चनास्ति न तत्र त्वं न जरया बिभेति ।\nउभे तीर्त्वा अशनायापिपासे शोकातिगो मोदते स्वर्गलोके ॥ १२॥\nस त्वमग्नि  स्वर्ग्यमध्येषि मृत्यो प्रब्रूहि त्व  श्रद्दधानाय मह्यम् ।\nस्वर्गलोका अमृतत्वं भजन्त एतद् द्वितीयेन वृणे वरेण ॥ १३॥\nप्र ते ब्रवीमि तदु मे निबोध स्वर्ग्यमग्निं नचिकेतः प्रजानन् ।\nअनन्तलोकाप्तिमथो प्रतिष्ठां विद्धि त्वमेतं निहितं गुहायाम् ॥ १४॥\nलोकादिमग्निं तमुवाच तस्मै या इष्टका यावतीर्वा यथा वा ।\nस चापि तत्प्रत्यवदद्यथोक्तं अथास्य मृत्युः पुनरेवाह तुष्टः ॥ १५॥\nतमब्रवीत्प्रीयमाणो महात्मा वरं तवेहाद्य ददामि भूयः ।\nतवैव नाम्ना भवितायमग्निः सृङ्कां चेमामनेकरूपां गृहाण ॥ १६॥\nत्रिणाचिकेतस्त्रिभिरेत्य सन्धिं त्रिकर्मकृत्तरति जन्ममृत्यू ।\nब्रह्मजज्ञं देवमीड्यं विदित्वा निचाय्य मा  शान्तिमत्यन्तमेति ॥ १७॥\nत्रिणाचिकेतस्त्रयमेतद्विदित्वा य एवं विद्वा श्चिनुते नाचिकेतम् ।\nस मृत्युपाशान्पुरतः प्रणोद्य शोकातिगो मोदते स्वर्गलोके ॥ १८॥\nएष तेऽग्निर्नचिकेतः स्वर्ग्यो यमवृणीथा द्वितीयेन वरेण ।\nएतमग्निं तवैव प्रवक्ष्यन्ति जनासः तृतीयं वरं नचिकेतो वृणीष्व ॥ १९॥\nयेयं प्रेते विचिकित्सा मनुष्ये अस्तीत्येके नायमस्तीति चैके ।\nएतद्विद्यामनुशिष्टस्त्वयाऽहं वराणामेष वरस्तृतीयः ॥ २०॥\nदेवैरत्रापि विचिकित्सितं पुरा न हि सुविज्ञेयमणुरेष धर्मः ।\nअन्यं वरं नचिकेतो वृणीष्व मा मोपरोत्सीरति मा सृजैनम् ॥ २१॥\nदेवैरत्रापि विचिकित्सितं किल त्वं च मृत्यो यन्न सुज्ञेयमात्थ ।\nवक्ता चास्य त्वादृगन्यो न लभ्यो नान्यो वरस्तुल्य एतस्य कश्चित् ॥ २२॥\nशतायुषः पुत्रपौत्रान्वृणीष्वा बहून्पशून् हस्तिहिरण्यमश्वान् ।\nभूमेर्महदायतनं वृणीष्व स्वयं च जीव शरदो यावदिच्छसि ॥ २३॥\nएतत्तुल्यं यदि मन्यसे वरं वृणीष्व वित्तं चिरजीविकां च ।\nमहाभूमौ नचिकेतस्त्वमेधि कामानां त्वा कामभाजं करोमि ॥ २४॥\nये ये कामा दुर्लभा मर्त्यलोके सर्वान् कामा श्छन्दतः प्रार्थयस्व ।\nइमा रामाः सरथाः सतूर्या न हीदृशा लम्भनीया मनुष्यैः ।\nआभिर्मत्प्रत्ताभिः परिचारयस्व नचिकेतो मरणं माऽनुप्राक्षीः ॥ २५॥\nश्वोभावा मर्त्यस्य यदन्तकैतत् सर्वेन्द्रियाणां जरयन्ति तेजः ।\nअपि सर्वं जीवितमल्पमेव तवैव वाहास्तव नृत्यगीते ॥ २६॥\nन वित्तेन तर्पणीयो मनुष्यो लप्स्यामहे वित्तमद्राक्ष्म चेत्त्वा ।\nजीविष्यामो यावदीशिष्यसि त्वं वरस्तु मे वरणीयः स एव ॥ २७॥\nअजीर्यताममृतानामुपेत्य जीर्यन्मर्त्यः क्वधःस्थः प्रजानन् ।\nअभिध्यायन्वर्णरतिप्रमोदान् अतिदीर्घे जीविते को रमेत ॥ २८॥\nयस्मिन्निदं विचिकित्सन्ति मृत्यो यत्साम्पराये महति ब्रूहि नस्तत् ।\nयोऽयं वरो गूढमनुप्रविष्टो नान्यं तस्मान्नचिकेता वृणीते ॥ २९॥\n॥ इति काठकोपनिषदि प्रथमाध्याये प्रथमा वल्ली ॥\n   \n   \nअन्यच्छ्रेयोऽन्यदुतैव प्रेय \nस्ते उभे नानार्थे पुरुष  सिनीतः ।\nतयोः श्रेय आददानस्य साधु\nभवति हीयतेऽर्थाद्य उ प्रेयो वृणीते ॥ १॥\nश्रेयश्च प्रेयश्च मनुष्यमेतः\nतौ सम्परीत्य विविनक्ति धीरः ।\nश्रेयो हि धीरोऽभि प्रेयसो वृणीते\nप्रेयो मन्दो योगक्षेमाद्वृणीते ॥ २॥\nस त्वं प्रियान्प्रियरूपांश्च कामान्\nअभिध्यायन्नचिकेतोऽत्यस्राक्षीः ।\nनैता  सृङ्कां वित्तमयीमवाप्तो\nयस्यां मज्जन्ति बहवो मनुष्याः ॥ ३॥\nदूरमेते विपरीते विषूची\nअविद्या या च विद्येति ज्ञाता ।\nविद्याभीप्सिनं नचिकेतसं मन्ये\nन त्वा कामा बहवोऽलोलुपन्त ॥ ४॥\nअविद्यायामन्तरे वर्तमानाः\nस्वयं धीराः पण्डितंमन्यमानाः ।\nदन्द्रम्यमाणाः परियन्ति मूढा\nअन्धेनैव नीयमाना यथान्धाः ॥ ५॥\nन साम्परायः प्रतिभाति बालं\nप्रमाद्यन्तं वित्तमोहेन मूढम् ।\nअयं लोको नास्ति पर इति मानी\nपुनः पुनर्वशमापद्यते मे ॥ ६॥\nश्रवणायापि बहुभिर्यो न लभ्यः\nशृण्वन्तोऽपि बहवो यं न विद्युः ।\nआश्चर्यो वक्ता कुशलोऽस्य लब्धा\nआश्चर्यो ज्ञाता कुशलानुशिष्टः ॥ ७॥\nन नरेणावरेण प्रोक्त\nएष सुविज्ञेयो बहुधा चिन्त्यमानः ।\nअनन्यप्रोक्ते गतिरत्र नास्ति\nअणीयान्ह्यतर्क्यमणुप्रमाणात् ॥ ८॥\nनैषा तर्केण मतिरापनेया\nप्रोक्तान्येनैव सुज्ञानाय प्रेष्ठ ।\nयां त्वमापः सत्यधृतिर्बतासि\nत्वादृङ् नो भूयान्नचिकेतः प्रष्टा ॥ ९॥\nजानाम्यह  शेवधिरित्यनित्यं\nन ह्यध्रुवैः प्राप्यते हि ध्रुवं तत् ।\nततो मया नाचिकेतश्चितोऽग्नि \nरनित्यैर्द्रव्यैः प्राप्तवानस्मि नित्यम् ॥ १०॥\nकामस्याप्तिं जगतः प्रतिष्ठां\nक्रतोरानन्त्यमभयस्य पारम् ।\nस्तोममहदुरुगायं प्रतिष्ठां\nदृष्ट्वा धृत्या धीरो नचिकेतोऽत्यस्राक्षीः ॥ ११॥\nतं दुर्दर्शं गूढमनुप्रविष्टं\nगुहाहितं गह्वरेष्ठं पुराणम् ।\nअध्यात्मयोगाधिगमेन देवं\nमत्वा धीरो हर्षशोकौ जहाति ॥ १२॥\nएतच्छ्रुत्वा सम्परिगृह्य मर्त्यः\nप्रवृह्य धर्म्यमणुमेतमाप्य ।\nस मोदते मोदनीयं हि लब्ध्वा\nविवृत  सद्म नचिकेतसं मन्ये ॥ १३॥\nअन्यत्र धर्मादन्यत्राधर्मा \nदन्यत्रास्मात्कृताकृतात् ।\nअन्यत्र भूताच्च भव्याच्च\nयत्तत्पश्यसि तद्वद ॥ १४॥\nसर्वे वेदा यत्पदमामनन्ति\nतपांसि सर्वाणि च यद्वदन्ति ।\nयदिच्छन्तो ब्रह्मचर्यं चरन्ति\nतत्ते पदं सङ्ग्रहेण ब्रवीम्योमित्येतत् ॥ १५॥\nएतद्ध्येवाक्षरं ब्रह्म एतद्ध्येवाक्षरं परम् ।\nएतद्ध्येवाक्षरं ज्ञात्वा यो यदिच्छति तस्य तत् ॥ १६॥\nएतदालम्बनँ श्रेष्ठमेतदालम्बनं परम् ।\nएतदालम्बनं ज्ञात्वा ब्रह्मलोके महीयते ॥ १७॥\nन जायते म्रियते वा विपश्चि \nन्नायं कुतश्चिन्न बभूव कश्चित् ।\nअजो नित्यः शाश्वतोऽयं पुराणो\nन हन्यते हन्यमाने शरीरे ॥ १८॥\nहन्ता चेन्मन्यते हन्तुँ हतश्चेन्मन्यते हतम् ।\nउभौ तौ न विजानीतो नायँ हन्ति न हन्यते ॥ १९॥\nअणोरणीयान्महतो महीया \nनात्माऽस्य जन्तोर्निहितो गुहायाम् ।\nतमक्रतुः पश्यति वीतशोको\nधातुप्रसादान्महिमानमात्मनः ॥ २०॥\nआसीनो दूरं व्रजति शयानो याति सर्वतः ।\nकस्तं मदामदं देवं मदन्यो ज्ञातुमर्हति ॥ २१॥\nअशरीरँ शरीरेष्वनवस्थेष्ववस्थितम् ।\nमहान्तं विभुमात्मानं मत्वा धीरो न शोचति ॥ २२॥\nनायमात्मा प्रवचनेन लभ्यो\nन मेधया न बहुना श्रुतेन ।\nयमेवैष वृणुते तेन लभ्य\nस्तस्यैष आत्मा विवृणुते तनू  स्वाम् ॥ २३॥\nनाविरतो दुश्चरितान्नाशान्तो नासमाहितः ।\nनाशान्तमानसो वापि प्रज्ञानेनैनमाप्नुयात् ॥ २४॥\nयस्य ब्रह्म च क्षत्रं च उभे भवत ओदनः ।\nमृत्युर्यस्योपसेचनं क इत्था वेद यत्र सः ॥ २५॥\nइति काठकोपनिषदि प्रथमाध्याये द्वितीया वल्ली ॥\n   \n   \nऋतं पिबन्तौ सुकृतस्य लोके गुहां प्रविष्टौ परमे परार्धे ।\nछायातपौ ब्रह्मविदो वदन्ति पञ्चाग्नयो ये च त्रिणाचिकेताः ॥ १॥\nयः सेतुरीजानानामक्षरं ब्रह्म यत्परम् ।\nअभयं तितीर्षतां पारं नाचिकेतं शकेमहि ॥ २॥\nआत्मानं रथितं विद्धि शरीरं रथमेव तु ।\nबुद्धिं तु सारथिं विद्धि मनः प्रग्रहमेव च ॥ ३॥\nइन्द्रियाणि हयानाहुर्विषयां स्तेषु गोचरान् ।\nआत्मेन्द्रियमनोयुक्तं भोक्तेत्याहुर्मनीषिणः ॥ ४॥\nयस्त्वविज्ञानवान्भवत्ययुक्तेन मनसा सदा ।\nतस्येन्द्रियाण्यवश्यानि दुष्टाश्वा इव सारथेः ॥ ५॥\nयस्तु विज्ञानवान्भवति युक्तेन मनसा सदा ।\nतस्येन्द्रियाणि वश्यानि सदश्वा इव सारथेः ॥ ६॥\nयस्त्वविज्ञानवान्भवत्यमनस्कः सदाऽशुचिः ।\nन स तत्पदमाप्नोति संसारं चाधिगच्छति ॥ ७॥\nयस्तु विज्ञानवान्भवति समनस्कः सदा शुचिः ।\nस तु तत्पदमाप्नोति यस्माद्भूयो न जायते ॥ ८॥\nविज्ञानसारथिर्यस्तु मनः प्रग्रहवान्नरः ।\nसोऽध्वनः पारमाप्नोति तद्विष्णोः परमं पदम् ॥ ९॥\nइन्द्रियेभ्यः परा ह्यर्था अर्थेभ्यश्च परं मनः ।\nमनसस्तु परा बुद्धिर्बुद्धेरात्मा महान्परः ॥ १०॥\nमहतः परमव्यक्तमव्यक्तात्पुरुषः परः ।\nपुरुषान्न परं किञ्चित्सा काष्ठा सा परा गतिः ॥ ११॥\nएष सर्वेषु भूतेषु गूढोऽत्मा न प्रकाशते ।\nदृश्यते त्वग्र्यया बुद्ध्या सूक्ष्मया सूक्ष्मदर्शिभिः ॥ १२॥\nयच्छेद्वाङ्मनसी प्राज्ञस्तद्यच्छेज्ज्ञान आत्मनि ।\nज्ञानमात्मनि महति नियच्छेत्तद्यच्छेच्छान्त आत्मनि ॥ १३॥\nउत्तिष्ठत जाग्रत प्राप्य वरान्निबोधत ।\nक्षुरस्य धारा निशिता दुरत्यया दुर्गं पथस्तत्कवयो वदन्ति ॥ १४॥\nअशब्दमस्पर्शमरूपमव्ययं तथाऽरसं नित्यमगन्धवच्च यत् ।\nअनाद्यनन्तं महतः परं ध्रुवं निचाय्य तं मृत्युमुखात् प्रमुच्यते ॥ १५॥\nनाचिकेतमुपाख्यानं मृत्युप्रोक्तँ सनातनम् ।\nउक्त्वा श्रुत्वा च मेधावी ब्रह्मलोके महीयते ॥ १६॥\nय इमं परमं गुह्यं श्रावयेद् ब्रह्मसंसदि ।\nप्रयतः श्राद्धकाले वा तदानन्त्याय कल्पते । तदानन्त्याय कल्पत इति ॥ १७॥\nइति काठकोपनिषदि प्रथमाध्याये तृतीया वल्ली ॥\n   \n   \nपराञ्चि खानि व्यतृणत् स्वयम्भू \nस्तस्मात्पराङ्पश्यति नान्तरात्मन् ।\nकश्चिद्धीरः प्रत्यगात्मानमैक्ष \nदावृत्तचक्षुरमृतत्वमिच्छन् ॥ १॥\nपराचः कामाननुयन्ति बाला \nस्ते मृत्योर्यन्ति विततस्य पाशम् ।\nअथ धीरा अमृतत्वं विदित्वा\nध्रुवमध्रुवेष्विह न प्रार्थयन्ते ॥ २॥\nयेन रूपं रसं गन्धं शब्दान् स्पर्शांश्च मैथुनान् ।\nएतेनैव विजानाति किमत्र परिशिष्यते । एतद्वै तत् ॥ ३॥\nस्वप्नान्तं जागरितान्तं चोभौ येनानुपश्यति ।\nमहान्तं विभुमात्मानं मत्वा धीरो न शोचति ॥ ४॥\nय इमं मध्वदं वेद आत्मानं जीवमन्तिकात् ।\nईशानं भूतभव्यस्य न ततो विजुगुप्सते । एतद्वै तत् ॥ ५॥\nयः पूर्वं तपसो जातमद्भ्यः पूर्वमजायत ।\nगुहां प्रविश्य तिष्ठन्तं यो भूतेभिर्व्यपश्यत । एतद्वै तत् ॥ ६॥\nया प्राणेन सम्भवत्यदितिर्देवतामयी ।\nगुहां प्रविश्य तिष्ठन्तीं या भूतेभिर्व्यजायत । एतद्वै तत् ॥ ७॥\nअरण्योर्निर्हितो जातवेदा गर्भ इव सुभृतो गर्भिणीभिः ।\nदिवे दिव ईड्यो जागृवद्भिर्हविष्मद्भिर्मनुष्येभिरग्निः । एतद्वै तत् ॥ ८॥\nयतश्चोदेति सूर्यः अस्तं यत्र च गच्छति ।\nतं देवाः सर्वे अर्पितास्तदु नात्येति कश्चन । एतद्वै तत् ॥ ९॥\nयदेवेह तदमुत्र यदमुत्र तदन्विह ।\nमृत्योः स मृत्युमाप्नोति य इह नानेव पश्यति ॥ १०॥\nमनसैवेदमाप्तव्यं नेह नानास्ति किञ्चन ।\nमृत्योः स मृत्युं गच्छति य इह नानेव पश्यति ॥ ११॥\nअङ्गुष्ठमात्रः पुरुषो मध्य आत्मनि तिष्ठति ।\nईशानं भूतभव्यस्य न ततो विजुगुप्सते । एतद्वै तत् ॥ १२॥\nअङ्गुष्ठमात्रः पुरुषो ज्योतिरिवाधूमकः ।\nईशानो भूतभव्यस्य स एवाद्य स उ श्वः । एतद्वै तत् ॥ १३॥\nयथोदकं दुर्गे वृष्टं पर्वतेषु विधावति ।\nएवं धर्मान् पृथक्पश्यंस्तानेवानुविधावति ॥ १४॥\nयथोदकं शुद्धे शुद्धमासिक्तं तादृगेव भवति ।\nएवं मुनेर्विजानत आत्मा भवति गौतम ॥ १५॥\nइति काठकोपनिषदि द्वितीयाध्याये प्रथमा वल्ली ॥\n   \n   \nपुरमेकादशद्वारमजस्यावक्रचेतसः ।\nअनुष्ठाय न शोचति विमुक्तश्च विमुच्यते । एतद्वै तत् ॥ १॥\nह सः शुचिषद्वसुरान्तरिक्षस \nद्धोता वेदिषदतिथिर्दुरोणसत् ।\nनृषद्वरसदृतसद्व्योमस \nदब्जा गोजा ऋतजा अद्रिजा ऋतं बृहत् ॥ २॥\nऊर्ध्वं प्राणमुन्नयति अपानं प्रत्यगस्यति ।\nमध्ये वामनमासीनं विश्वे देवा उपासते ॥ ३॥\nअस्य विस्रंसमानस्य शरीरस्थस्य देहिनः ।\nदेहाद्विमुच्यमानस्य किमत्र परिशिष्यते । एतद्वै तत् ॥ ४॥\nन प्राणेन नापानेन मर्त्यो जीवति कश्चन ।\nइतरेण तु जीवन्ति यस्मिन्नेतावुपाश्रितौ ॥ ५॥\nहन्त त इदं प्रवक्ष्यामि गुह्यं ब्रह्म सनातनम् ।\nयथा च मरणं प्राप्य आत्मा भवति गौतम ॥ ६॥\nयोनिमन्ये प्रपद्यन्ते शरीरत्वाय देहिनः ।\nस्थाणुमन्येऽनुसंयन्ति यथाकर्म यथाश्रुतम् ॥ ७॥\nय एष सुप्तेषु जागर्ति कामं कामं पुरुषो निर्मिमाणः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ ८॥\nअग्निर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ ९॥\nवायुर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ १०॥\nसूर्यो यथा सर्वलोकस्य चक्षु \nर्न लिप्यते चाक्षुषैर्बाह्यदोषैः ।\nएकस्तथा सर्वभूतान्तरात्मा\nन लिप्यते लोकदुःखेन बाह्यः ॥ ११॥\nएको वशी सर्वभूतान्तरात्मा\nएकं रूपं बहुधा यः करोति ।\nतमात्मस्थं येऽनुपश्यन्ति धीरा \nस्तेषां सुखं शाश्वतं नेतरेषाम् ॥ १२॥\nनित्योऽनित्यानां चेतनश्चेतनाना \nमेको बहूनां यो विदधाति कामान् ।\nतमात्मस्थं येऽनुपश्यन्ति धीरा\nस्तेषां शान्तिः शाश्वती नेतरेषाम् ॥ १३॥\nतदेतदिति मन्यन्तेऽनिर्देश्यं परमं सुखम् ।\nकथं नु तद्विजानीयां किमु भाति विभाति वा ॥ १४॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १५॥\nइति काठकोपनिषदि द्वितीयाध्याये द्वितीया वल्ली ॥\n   \n   \nऊर्ध्वमूलोऽवाक्शातख एषोऽश्वत्थः सनातनः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ १॥\nयदिदं किंच जगत्सर्वं प्राण एजति निःसृतम् ।\nमहद्भयं वज्रमुद्यतं य एतद्विदुरमृतास्ते भवन्ति ॥ २॥\nभयादस्याग्निस्तपति भयात्तपति सूर्यः ।\nभयादिन्द्रश्च वायुश्च मृत्युर्धावति पञ्चमः ॥ ३॥\nइह चेदशकद्बोद्धुं प्राक्शरीरस्य विस्रसः ।\nततः सर्गेषु लोकेषु शरीरत्वाय कल्पते ॥ ४॥\nयथादर्शे तथाऽत्मनि यथा स्वप्ने तथा पितृलोके ।\nयथाऽप्सु परीव ददृशे तथा गन्धर्वलोके\nच्छायातपयोरिव ब्रह्मलोके ॥ ५॥\nइन्द्रियाणां पृथग्भावमुदयास्तमयौ च यत् ।\nपृथगुत्पद्यमानानां मत्वा धीरो न शोचति ॥ ६॥\nइन्द्रियेभ्यः परं मनो मनसः सत्त्वमुत्तमम् ।\nसत्त्वादधि महानात्मा महतोऽव्यक्तमुत्तमम् ॥ ७॥\nअव्यक्तात्तु परः पुरुषो व्यापकोऽलिङ्ग एव च ।\nयं ज्ञात्वा मुच्यते जन्तुरमृतत्वं च गच्छति ॥ ८॥\nन सन्दृशे तिष्ठति रूपमस्य\nन चक्षुषा पश्यति कश्चनैनम् ।\nहृदा मनीषा मनसाऽभिक्लृप्तो\nय एतद्विदुरमृतास्ते भवन्ति ॥ ९॥\nयदा पञ्चावतिष्ठन्ते ज्ञानानि मनसा सह ।\nबुद्धिश्च न विचेष्टति तामाहुः परमां गतिम् ॥ १०॥\nतां योगमिति मन्यन्ते स्थिरामिन्द्रियधारणाम् ।\nअप्रमत्तस्तदा भवति योगो हि प्रभवाप्ययौ ॥ ११॥\nनैव वाचा न मनसा प्राप्तुं शक्यो न चक्षुषा ।\nअस्तीति ब्रुवतोऽन्यत्र कथं तदुपलभ्यते ॥ १२॥\nअस्तीत्येवोपलब्धव्यस्तत्त्वभावेन चोभयोः ।\nअस्तीत्येवोपलब्धस्य तत्त्वभावः प्रसीदति ॥ १३॥\nयदा सर्वे प्रमुच्यन्ते कामा येऽस्य हृदि श्रिताः ।\nअथ मर्त्योऽमृतो भवत्यत्र ब्रह्म समश्नुते ॥ १४॥\nयदा सर्वे प्रभिद्यन्ते हृदयस्येह ग्रन्थयः ।\nअथ मर्त्योऽमृतो भवत्येतावद्ध्यनुशासनम् ॥ १५॥\nशतं चैका च हृदयस्य नाड्य \nस्तासां मूर्धानमभिनिःसृतैका ।\nतयोर्ध्वमायन्नमृतत्वमेति\nविष्वङ्ङन्या उत्क्रमणे भवन्ति ॥ १६॥\nअङ्गुष्ठमात्रः पुरुषोऽन्तरात्मा\nसदा जनानां हृदये संनिविष्टः ।\nतं स्वाच्छरीरात्प्रवृहेन्मुञ्जादिवेषीकां धैर्येण ।\nतं विद्याच्छुक्रममृतं तं विद्याच्छुक्रममृतमिति ॥ १७॥\nमृत्युप्रोक्तां नचिकेतोऽथ लब्ध्वा विद्यामेतां योगविधिं च कृत्स्नम् ।\nब्रह्मप्राप्तो विरजोऽभूद्विमृत्युरन्योऽप्येवं यो विदध्यात्ममेव ॥ १८॥\nसह नाववतु । सह नौ भुनक्तु । सह वीर्यं करवावहै ।\nतेजस्विनावधीतमस्तु मा विद्विषावहै ॥ १९॥\nॐ शान्तिः शान्तिः शान्तिः ॥\nइति काठकोपनिषदि द्वितीयाध्याये तृतीया वल्ली ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\nॐ तत् सत् ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/kathopanishad/", "category": "upanishad", "text": "॥ कठोपनिषद् ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\n॥ अथ कठोपनिषद् ॥\n   \n   \nॐ उशन्ह वै वाजश्रवसः सर्ववेदसं ददौ । तस्य ह नचिकेता नाम पुत्र आस ॥ १॥\nत  ह कुमार  सन्तं दक्षिणासु नीयमानासु श्रद्धाविवेश सोऽमन्यत ॥ २॥\nपीतोदका जग्धतृणा दुग्धदोहा निरिन्द्रियाः ।\nअनन्दा नाम ते लोकास्तान्स गच्छति ता ददत् ॥ ३॥\nस होवाच पितरं तत कस्मै मां दास्यसीति ।\nद्वितीयं तृतीयं त  होवाच मृत्यवे त्वा ददामीति ॥ ४॥\nबहूनामेमि प्रथमो बहूनामेमि मध्यमः ।\nकि  स्विद्यमस्य कर्तव्यं यन्मयाऽद्य करिष्यति ॥ ५॥\nअनुपश्य यथा पूर्वे प्रतिपश्य तथा परे ।\nसस्यमिव मर्त्यः पच्यते सस्यमिवाजायते पुनः ॥ ६॥\nवैश्वानरः प्रविशति अतिथिर्ब्राह्मणो गृहान् ।\nतस्यैता  शान्तिं कुर्वन्ति हर वैवस्वतोदकम् ॥ ७॥\nआशाप्रतीक्षे सङ्गत  सूनृतां च इष्टापूर्ते पुत्रपशू श्च सर्वान् ।\nएतद्वृङ्क्ते पुरुषस्याल्पमेधसो यस्यानश्नन्वसति ब्राह्मणो गृहे ॥ ८॥\nतिस्रो रात्रीर्यदवात्सीर्गृहे मे अनश्नन् ब्रह्मन्नतिथिर्नमस्यः ।\nनमस्तेऽस्तु ब्रह्मन्स्वस्ति मेऽस्तु तस्मात्प्रति त्रीन्वरान्वृणीष्व ॥ ९॥\nशान्तसङ्कल्पः सुमना यथा स्याद्वीतमन्युर्गौतमो माभिमृत्यो ।\nत्वत्प्रसृष्टं माऽभिवदेत्प्रतीत एतत् त्रयाणां प्रथम वरं वृणे ॥ १०॥\nयथा पुरस्ताद्भविता प्रतीत औद्दालकिरारुणिर्मत्प्रसृष्टः ।\nसुख  रात्रीः शयिता वीतमन्युः त्वां ददृशिवान्मृत्युमुखात् प्रमुक्तम् ॥ ११॥\nस्वर्गे लोके न भयं किञ्चनास्ति न तत्र त्वं न जरया बिभेति ।\nउभे तीर्त्वा अशनायापिपासे शोकातिगो मोदते स्वर्गलोके ॥ १२॥\nस त्वमग्नि  स्वर्ग्यमध्येषि मृत्यो प्रब्रूहि त्व  श्रद्दधानाय मह्यम् ।\nस्वर्गलोका अमृतत्वं भजन्त एतद् द्वितीयेन वृणे वरेण ॥ १३॥\nप्र ते ब्रवीमि तदु मे निबोध स्वर्ग्यमग्निं नचिकेतः प्रजानन् ।\nअनन्तलोकाप्तिमथो प्रतिष्ठां विद्धि त्वमेतं निहितं गुहायाम् ॥ १४॥\nलोकादिमग्निं तमुवाच तस्मै या इष्टका यावतीर्वा यथा वा ।\nस चापि तत्प्रत्यवदद्यथोक्तं अथास्य मृत्युः पुनरेवाह तुष्टः ॥ १५॥\nतमब्रवीत्प्रीयमाणो महात्मा वरं तवेहाद्य ददामि भूयः ।\nतवैव नाम्ना भवितायमग्निः सृङ्कां चेमामनेकरूपां गृहाण ॥ १६॥\nत्रिणाचिकेतस्त्रिभिरेत्य सन्धिं त्रिकर्मकृत्तरति जन्ममृत्यू ।\nब्रह्मजज्ञं देवमीड्यं विदित्वा निचाय्य मा  शान्तिमत्यन्तमेति ॥ १७॥\nत्रिणाचिकेतस्त्रयमेतद्विदित्वा य एवं विद्वा श्चिनुते नाचिकेतम् ।\nस मृत्युपाशान्पुरतः प्रणोद्य शोकातिगो मोदते स्वर्गलोके ॥ १८॥\nएष तेऽग्निर्नचिकेतः स्वर्ग्यो यमवृणीथा द्वितीयेन वरेण ।\nएतमग्निं तवैव प्रवक्ष्यन्ति जनासः तृतीयं वरं नचिकेतो वृणीष्व ॥ १९॥\nयेयं प्रेते विचिकित्सा मनुष्ये अस्तीत्येके नायमस्तीति चैके ।\nएतद्विद्यामनुशिष्टस्त्वयाऽहं वराणामेष वरस्तृतीयः ॥ २०॥\nदेवैरत्रापि विचिकित्सितं पुरा न हि सुविज्ञेयमणुरेष धर्मः ।\nअन्यं वरं नचिकेतो वृणीष्व मा मोपरोत्सीरति मा सृजैनम् ॥ २१॥\nदेवैरत्रापि विचिकित्सितं किल त्वं च मृत्यो यन्न सुज्ञेयमात्थ ।\nवक्ता चास्य त्वादृगन्यो न लभ्यो नान्यो वरस्तुल्य एतस्य कश्चित् ॥ २२॥\nशतायुषः पुत्रपौत्रान्वृणीष्वा बहून्पशून् हस्तिहिरण्यमश्वान् ।\nभूमेर्महदायतनं वृणीष्व स्वयं च जीव शरदो यावदिच्छसि ॥ २३॥\nएतत्तुल्यं यदि मन्यसे वरं वृणीष्व वित्तं चिरजीविकां च ।\nमहाभूमौ नचिकेतस्त्वमेधि कामानां त्वा कामभाजं करोमि ॥ २४॥\nये ये कामा दुर्लभा मर्त्यलोके सर्वान् कामा श्छन्दतः प्रार्थयस्व ।\nइमा रामाः सरथाः सतूर्या न हीदृशा लम्भनीया मनुष्यैः ।\nआभिर्मत्प्रत्ताभिः परिचारयस्व नचिकेतो मरणं माऽनुप्राक्षीः ॥ २५॥\nश्वोभावा मर्त्यस्य यदन्तकैतत् सर्वेन्द्रियाणां जरयन्ति तेजः ।\nअपि सर्वं जीवितमल्पमेव तवैव वाहास्तव नृत्यगीते ॥ २६॥\nन वित्तेन तर्पणीयो मनुष्यो लप्स्यामहे वित्तमद्राक्ष्म चेत्त्वा ।\nजीविष्यामो यावदीशिष्यसि त्वं वरस्तु मे वरणीयः स एव ॥ २७॥\nअजीर्यताममृतानामुपेत्य जीर्यन्मर्त्यः क्वधःस्थः प्रजानन् ।\nअभिध्यायन्वर्णरतिप्रमोदान् अतिदीर्घे जीविते को रमेत ॥ २८॥\nयस्मिन्निदं विचिकित्सन्ति मृत्यो यत्साम्पराये महति ब्रूहि नस्तत् ।\nयोऽयं वरो गूढमनुप्रविष्टो नान्यं तस्मान्नचिकेता वृणीते ॥ २९॥\n॥ इति काठकोपनिषदि प्रथमाध्याये प्रथमा वल्ली ॥\n   \n   \nअन्यच्छ्रेयोऽन्यदुतैव प्रेय \nस्ते उभे नानार्थे पुरुष  सिनीतः ।\nतयोः श्रेय आददानस्य साधु\nभवति हीयतेऽर्थाद्य उ प्रेयो वृणीते ॥ १॥\nश्रेयश्च प्रेयश्च मनुष्यमेतः\nतौ सम्परीत्य विविनक्ति धीरः ।\nश्रेयो हि धीरोऽभि प्रेयसो वृणीते\nप्रेयो मन्दो योगक्षेमाद्वृणीते ॥ २॥\nस त्वं प्रियान्प्रियरूपांश्च कामान्\nअभिध्यायन्नचिकेतोऽत्यस्राक्षीः ।\nनैता  सृङ्कां वित्तमयीमवाप्तो\nयस्यां मज्जन्ति बहवो मनुष्याः ॥ ३॥\nदूरमेते विपरीते विषूची\nअविद्या या च विद्येति ज्ञाता ।\nविद्याभीप्सिनं नचिकेतसं मन्ये\nन त्वा कामा बहवोऽलोलुपन्त ॥ ४॥\nअविद्यायामन्तरे वर्तमानाः\nस्वयं धीराः पण्डितंमन्यमानाः ।\nदन्द्रम्यमाणाः परियन्ति मूढा\nअन्धेनैव नीयमाना यथान्धाः ॥ ५॥\nन साम्परायः प्रतिभाति बालं\nप्रमाद्यन्तं वित्तमोहेन मूढम् ।\nअयं लोको नास्ति पर इति मानी\nपुनः पुनर्वशमापद्यते मे ॥ ६॥\nश्रवणायापि बहुभिर्यो न लभ्यः\nशृण्वन्तोऽपि बहवो यं न विद्युः ।\nआश्चर्यो वक्ता कुशलोऽस्य लब्धा\nआश्चर्यो ज्ञाता कुशलानुशिष्टः ॥ ७॥\nन नरेणावरेण प्रोक्त\nएष सुविज्ञेयो बहुधा चिन्त्यमानः ।\nअनन्यप्रोक्ते गतिरत्र नास्ति\nअणीयान्ह्यतर्क्यमणुप्रमाणात् ॥ ८॥\nनैषा तर्केण मतिरापनेया\nप्रोक्तान्येनैव सुज्ञानाय प्रेष्ठ ।\nयां त्वमापः सत्यधृतिर्बतासि\nत्वादृङ् नो भूयान्नचिकेतः प्रष्टा ॥ ९॥\nजानाम्यह  शेवधिरित्यनित्यं\nन ह्यध्रुवैः प्राप्यते हि ध्रुवं तत् ।\nततो मया नाचिकेतश्चितोऽग्नि \nरनित्यैर्द्रव्यैः प्राप्तवानस्मि नित्यम् ॥ १०॥\nकामस्याप्तिं जगतः प्रतिष्ठां\nक्रतोरानन्त्यमभयस्य पारम् ।\nस्तोममहदुरुगायं प्रतिष्ठां\nदृष्ट्वा धृत्या धीरो नचिकेतोऽत्यस्राक्षीः ॥ ११॥\nतं दुर्दर्शं गूढमनुप्रविष्टं\nगुहाहितं गह्वरेष्ठं पुराणम् ।\nअध्यात्मयोगाधिगमेन देवं\nमत्वा धीरो हर्षशोकौ जहाति ॥ १२॥\nएतच्छ्रुत्वा सम्परिगृह्य मर्त्यः\nप्रवृह्य धर्म्यमणुमेतमाप्य ।\nस मोदते मोदनीयं हि लब्ध्वा\nविवृत  सद्म नचिकेतसं मन्ये ॥ १३॥\nअन्यत्र धर्मादन्यत्राधर्मा \nदन्यत्रास्मात्कृताकृतात् ।\nअन्यत्र भूताच्च भव्याच्च\nयत्तत्पश्यसि तद्वद ॥ १४॥\nसर्वे वेदा यत्पदमामनन्ति\nतपांसि सर्वाणि च यद्वदन्ति ।\nयदिच्छन्तो ब्रह्मचर्यं चरन्ति\nतत्ते पदं सङ्ग्रहेण ब्रवीम्योमित्येतत् ॥ १५॥\nएतद्ध्येवाक्षरं ब्रह्म एतद्ध्येवाक्षरं परम् ।\nएतद्ध्येवाक्षरं ज्ञात्वा यो यदिच्छति तस्य तत् ॥ १६॥\nएतदालम्बनँ श्रेष्ठमेतदालम्बनं परम् ।\nएतदालम्बनं ज्ञात्वा ब्रह्मलोके महीयते ॥ १७॥\nन जायते म्रियते वा विपश्चि \nन्नायं कुतश्चिन्न बभूव कश्चित् ।\nअजो नित्यः शाश्वतोऽयं पुराणो\nन हन्यते हन्यमाने शरीरे ॥ १८॥\nहन्ता चेन्मन्यते हन्तुँ हतश्चेन्मन्यते हतम् ।\nउभौ तौ न विजानीतो नायँ हन्ति न हन्यते ॥ १९॥\nअणोरणीयान्महतो महीया \nनात्माऽस्य जन्तोर्निहितो गुहायाम् ।\nतमक्रतुः पश्यति वीतशोको\nधातुप्रसादान्महिमानमात्मनः ॥ २०॥\nआसीनो दूरं व्रजति शयानो याति सर्वतः ।\nकस्तं मदामदं देवं मदन्यो ज्ञातुमर्हति ॥ २१॥\nअशरीरँ शरीरेष्वनवस्थेष्ववस्थितम् ।\nमहान्तं विभुमात्मानं मत्वा धीरो न शोचति ॥ २२॥\nनायमात्मा प्रवचनेन लभ्यो\nन मेधया न बहुना श्रुतेन ।\nयमेवैष वृणुते तेन लभ्य\nस्तस्यैष आत्मा विवृणुते तनू  स्वाम् ॥ २३॥\nनाविरतो दुश्चरितान्नाशान्तो नासमाहितः ।\nनाशान्तमानसो वापि प्रज्ञानेनैनमाप्नुयात् ॥ २४॥\nयस्य ब्रह्म च क्षत्रं च उभे भवत ओदनः ।\nमृत्युर्यस्योपसेचनं क इत्था वेद यत्र सः ॥ २५॥\nइति काठकोपनिषदि प्रथमाध्याये द्वितीया वल्ली ॥\n   \n   \nऋतं पिबन्तौ सुकृतस्य लोके गुहां प्रविष्टौ परमे परार्धे ।\nछायातपौ ब्रह्मविदो वदन्ति पञ्चाग्नयो ये च त्रिणाचिकेताः ॥ १॥\nयः सेतुरीजानानामक्षरं ब्रह्म यत्परम् ।\nअभयं तितीर्षतां पारं नाचिकेतं शकेमहि ॥ २॥\nआत्मानं रथितं विद्धि शरीरं रथमेव तु ।\nबुद्धिं तु सारथिं विद्धि मनः प्रग्रहमेव च ॥ ३॥\nइन्द्रियाणि हयानाहुर्विषयां स्तेषु गोचरान् ।\nआत्मेन्द्रियमनोयुक्तं भोक्तेत्याहुर्मनीषिणः ॥ ४॥\nयस्त्वविज्ञानवान्भवत्ययुक्तेन मनसा सदा ।\nतस्येन्द्रियाण्यवश्यानि दुष्टाश्वा इव सारथेः ॥ ५॥\nयस्तु विज्ञानवान्भवति युक्तेन मनसा सदा ।\nतस्येन्द्रियाणि वश्यानि सदश्वा इव सारथेः ॥ ६॥\nयस्त्वविज्ञानवान्भवत्यमनस्कः सदाऽशुचिः ।\nन स तत्पदमाप्नोति संसारं चाधिगच्छति ॥ ७॥\nयस्तु विज्ञानवान्भवति समनस्कः सदा शुचिः ।\nस तु तत्पदमाप्नोति यस्माद्भूयो न जायते ॥ ८॥\nविज्ञानसारथिर्यस्तु मनः प्रग्रहवान्नरः ।\nसोऽध्वनः पारमाप्नोति तद्विष्णोः परमं पदम् ॥ ९॥\nइन्द्रियेभ्यः परा ह्यर्था अर्थेभ्यश्च परं मनः ।\nमनसस्तु परा बुद्धिर्बुद्धेरात्मा महान्परः ॥ १०॥\nमहतः परमव्यक्तमव्यक्तात्पुरुषः परः ।\nपुरुषान्न परं किञ्चित्सा काष्ठा सा परा गतिः ॥ ११॥\nएष सर्वेषु भूतेषु गूढोऽत्मा न प्रकाशते ।\nदृश्यते त्वग्र्यया बुद्ध्या सूक्ष्मया सूक्ष्मदर्शिभिः ॥ १२॥\nयच्छेद्वाङ्मनसी प्राज्ञस्तद्यच्छेज्ज्ञान आत्मनि ।\nज्ञानमात्मनि महति नियच्छेत्तद्यच्छेच्छान्त आत्मनि ॥ १३॥\nउत्तिष्ठत जाग्रत प्राप्य वरान्निबोधत ।\nक्षुरस्य धारा निशिता दुरत्यया दुर्गं पथस्तत्कवयो वदन्ति ॥ १४॥\nअशब्दमस्पर्शमरूपमव्ययं तथाऽरसं नित्यमगन्धवच्च यत् ।\nअनाद्यनन्तं महतः परं ध्रुवं निचाय्य तं मृत्युमुखात् प्रमुच्यते ॥ १५॥\nनाचिकेतमुपाख्यानं मृत्युप्रोक्तँ सनातनम् ।\nउक्त्वा श्रुत्वा च मेधावी ब्रह्मलोके महीयते ॥ १६॥\nय इमं परमं गुह्यं श्रावयेद् ब्रह्मसंसदि ।\nप्रयतः श्राद्धकाले वा तदानन्त्याय कल्पते । तदानन्त्याय कल्पत इति ॥ १७॥\nइति काठकोपनिषदि प्रथमाध्याये तृतीया वल्ली ॥\n   \n   \nपराञ्चि खानि व्यतृणत् स्वयम्भू \nस्तस्मात्पराङ्पश्यति नान्तरात्मन् ।\nकश्चिद्धीरः प्रत्यगात्मानमैक्ष \nदावृत्तचक्षुरमृतत्वमिच्छन् ॥ १॥\nपराचः कामाननुयन्ति बाला \nस्ते मृत्योर्यन्ति विततस्य पाशम् ।\nअथ धीरा अमृतत्वं विदित्वा\nध्रुवमध्रुवेष्विह न प्रार्थयन्ते ॥ २॥\nयेन रूपं रसं गन्धं शब्दान् स्पर्शांश्च मैथुनान् ।\nएतेनैव विजानाति किमत्र परिशिष्यते । एतद्वै तत् ॥ ३॥\nस्वप्नान्तं जागरितान्तं चोभौ येनानुपश्यति ।\nमहान्तं विभुमात्मानं मत्वा धीरो न शोचति ॥ ४॥\nय इमं मध्वदं वेद आत्मानं जीवमन्तिकात् ।\nईशानं भूतभव्यस्य न ततो विजुगुप्सते । एतद्वै तत् ॥ ५॥\nयः पूर्वं तपसो जातमद्भ्यः पूर्वमजायत ।\nगुहां प्रविश्य तिष्ठन्तं यो भूतेभिर्व्यपश्यत । एतद्वै तत् ॥ ६॥\nया प्राणेन सम्भवत्यदितिर्देवतामयी ।\nगुहां प्रविश्य तिष्ठन्तीं या भूतेभिर्व्यजायत । एतद्वै तत् ॥ ७॥\nअरण्योर्निर्हितो जातवेदा गर्भ इव सुभृतो गर्भिणीभिः ।\nदिवे दिव ईड्यो जागृवद्भिर्हविष्मद्भिर्मनुष्येभिरग्निः । एतद्वै तत् ॥ ८॥\nयतश्चोदेति सूर्यः अस्तं यत्र च गच्छति ।\nतं देवाः सर्वे अर्पितास्तदु नात्येति कश्चन । एतद्वै तत् ॥ ९॥\nयदेवेह तदमुत्र यदमुत्र तदन्विह ।\nमृत्योः स मृत्युमाप्नोति य इह नानेव पश्यति ॥ १०॥\nमनसैवेदमाप्तव्यं नेह नानास्ति किञ्चन ।\nमृत्योः स मृत्युं गच्छति य इह नानेव पश्यति ॥ ११॥\nअङ्गुष्ठमात्रः पुरुषो मध्य आत्मनि तिष्ठति ।\nईशानं भूतभव्यस्य न ततो विजुगुप्सते । एतद्वै तत् ॥ १२॥\nअङ्गुष्ठमात्रः पुरुषो ज्योतिरिवाधूमकः ।\nईशानो भूतभव्यस्य स एवाद्य स उ श्वः । एतद्वै तत् ॥ १३॥\nयथोदकं दुर्गे वृष्टं पर्वतेषु विधावति ।\nएवं धर्मान् पृथक्पश्यंस्तानेवानुविधावति ॥ १४॥\nयथोदकं शुद्धे शुद्धमासिक्तं तादृगेव भवति ।\nएवं मुनेर्विजानत आत्मा भवति गौतम ॥ १५॥\nइति काठकोपनिषदि द्वितीयाध्याये प्रथमा वल्ली ॥\n   \n   \nपुरमेकादशद्वारमजस्यावक्रचेतसः ।\nअनुष्ठाय न शोचति विमुक्तश्च विमुच्यते । एतद्वै तत् ॥ १॥\nह सः शुचिषद्वसुरान्तरिक्षस \nद्धोता वेदिषदतिथिर्दुरोणसत् ।\nनृषद्वरसदृतसद्व्योमस \nदब्जा गोजा ऋतजा अद्रिजा ऋतं बृहत् ॥ २॥\nऊर्ध्वं प्राणमुन्नयति अपानं प्रत्यगस्यति ।\nमध्ये वामनमासीनं विश्वे देवा उपासते ॥ ३॥\nअस्य विस्रंसमानस्य शरीरस्थस्य देहिनः ।\nदेहाद्विमुच्यमानस्य किमत्र परिशिष्यते । एतद्वै तत् ॥ ४॥\nन प्राणेन नापानेन मर्त्यो जीवति कश्चन ।\nइतरेण तु जीवन्ति यस्मिन्नेतावुपाश्रितौ ॥ ५॥\nहन्त त इदं प्रवक्ष्यामि गुह्यं ब्रह्म सनातनम् ।\nयथा च मरणं प्राप्य आत्मा भवति गौतम ॥ ६॥\nयोनिमन्ये प्रपद्यन्ते शरीरत्वाय देहिनः ।\nस्थाणुमन्येऽनुसंयन्ति यथाकर्म यथाश्रुतम् ॥ ७॥\nय एष सुप्तेषु जागर्ति कामं कामं पुरुषो निर्मिमाणः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ ८॥\nअग्निर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ ९॥\nवायुर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ १०॥\nसूर्यो यथा सर्वलोकस्य चक्षु \nर्न लिप्यते चाक्षुषैर्बाह्यदोषैः ।\nएकस्तथा सर्वभूतान्तरात्मा\nन लिप्यते लोकदुःखेन बाह्यः ॥ ११॥\nएको वशी सर्वभूतान्तरात्मा\nएकं रूपं बहुधा यः करोति ।\nतमात्मस्थं येऽनुपश्यन्ति धीरा \nस्तेषां सुखं शाश्वतं नेतरेषाम् ॥ १२॥\nनित्योऽनित्यानां चेतनश्चेतनाना \nमेको बहूनां यो विदधाति कामान् ।\nतमात्मस्थं येऽनुपश्यन्ति धीरा\nस्तेषां शान्तिः शाश्वती नेतरेषाम् ॥ १३॥\nतदेतदिति मन्यन्तेऽनिर्देश्यं परमं सुखम् ।\nकथं नु तद्विजानीयां किमु भाति विभाति वा ॥ १४॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १५॥\nइति काठकोपनिषदि द्वितीयाध्याये द्वितीया वल्ली ॥\n   \n   \nऊर्ध्वमूलोऽवाक्शातख एषोऽश्वत्थः सनातनः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ १॥\nयदिदं किंच जगत्सर्वं प्राण एजति निःसृतम् ।\nमहद्भयं वज्रमुद्यतं य एतद्विदुरमृतास्ते भवन्ति ॥ २॥\nभयादस्याग्निस्तपति भयात्तपति सूर्यः ।\nभयादिन्द्रश्च वायुश्च मृत्युर्धावति पञ्चमः ॥ ३॥\nइह चेदशकद्बोद्धुं प्राक्शरीरस्य विस्रसः ।\nततः सर्गेषु लोकेषु शरीरत्वाय कल्पते ॥ ४॥\nयथादर्शे तथाऽत्मनि यथा स्वप्ने तथा पितृलोके ।\nयथाऽप्सु परीव ददृशे तथा गन्धर्वलोके\nच्छायातपयोरिव ब्रह्मलोके ॥ ५॥\nइन्द्रियाणां पृथग्भावमुदयास्तमयौ च यत् ।\nपृथगुत्पद्यमानानां मत्वा धीरो न शोचति ॥ ६॥\nइन्द्रियेभ्यः परं मनो मनसः सत्त्वमुत्तमम् ।\nसत्त्वादधि महानात्मा महतोऽव्यक्तमुत्तमम् ॥ ७॥\nअव्यक्तात्तु परः पुरुषो व्यापकोऽलिङ्ग एव च ।\nयं ज्ञात्वा मुच्यते जन्तुरमृतत्वं च गच्छति ॥ ८॥\nन सन्दृशे तिष्ठति रूपमस्य\nन चक्षुषा पश्यति कश्चनैनम् ।\nहृदा मनीषा मनसाऽभिक्लृप्तो\nय एतद्विदुरमृतास्ते भवन्ति ॥ ९॥\nयदा पञ्चावतिष्ठन्ते ज्ञानानि मनसा सह ।\nबुद्धिश्च न विचेष्टति तामाहुः परमां गतिम् ॥ १०॥\nतां योगमिति मन्यन्ते स्थिरामिन्द्रियधारणाम् ।\nअप्रमत्तस्तदा भवति योगो हि प्रभवाप्ययौ ॥ ११॥\nनैव वाचा न मनसा प्राप्तुं शक्यो न चक्षुषा ।\nअस्तीति ब्रुवतोऽन्यत्र कथं तदुपलभ्यते ॥ १२॥\nअस्तीत्येवोपलब्धव्यस्तत्त्वभावेन चोभयोः ।\nअस्तीत्येवोपलब्धस्य तत्त्वभावः प्रसीदति ॥ १३॥\nयदा सर्वे प्रमुच्यन्ते कामा येऽस्य हृदि श्रिताः ।\nअथ मर्त्योऽमृतो भवत्यत्र ब्रह्म समश्नुते ॥ १४॥\nयदा सर्वे प्रभिद्यन्ते हृदयस्येह ग्रन्थयः ।\nअथ मर्त्योऽमृतो भवत्येतावद्ध्यनुशासनम् ॥ १५॥\nशतं चैका च हृदयस्य नाड्य \nस्तासां मूर्धानमभिनिःसृतैका ।\nतयोर्ध्वमायन्नमृतत्वमेति\nविष्वङ्ङन्या उत्क्रमणे भवन्ति ॥ १६॥\nअङ्गुष्ठमात्रः पुरुषोऽन्तरात्मा\nसदा जनानां हृदये संनिविष्टः ।\nतं स्वाच्छरीरात्प्रवृहेन्मुञ्जादिवेषीकां धैर्येण ।\nतं विद्याच्छुक्रममृतं तं विद्याच्छुक्रममृतमिति ॥ १७॥\nमृत्युप्रोक्तां नचिकेतोऽथ लब्ध्वा विद्यामेतां योगविधिं च कृत्स्नम् ।\nब्रह्मप्राप्तो विरजोऽभूद्विमृत्युरन्योऽप्येवं यो विदध्यात्ममेव ॥ १८॥\nसह नाववतु । सह नौ भुनक्तु । सह वीर्यं करवावहै ।\nतेजस्विनावधीतमस्तु मा विद्विषावहै ॥ १९॥\nॐ शान्तिः शान्तिः शान्तिः ॥\nइति काठकोपनिषदि द्वितीयाध्याये तृतीया वल्ली ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\nॐ तत् सत् ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/kathopanishad/", "category": "upanishad", "text": "॥ कठोपनिषद् ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\n॥ अथ कठोपनिषद् ॥\n   \n   \nॐ उशन्ह वै वाजश्रवसः सर्ववेदसं ददौ । तस्य ह नचिकेता नाम पुत्र आस ॥ १॥\nत  ह कुमार  सन्तं दक्षिणासु नीयमानासु श्रद्धाविवेश सोऽमन्यत ॥ २॥\nपीतोदका जग्धतृणा दुग्धदोहा निरिन्द्रियाः ।\nअनन्दा नाम ते लोकास्तान्स गच्छति ता ददत् ॥ ३॥\nस होवाच पितरं तत कस्मै मां दास्यसीति ।\nद्वितीयं तृतीयं त  होवाच मृत्यवे त्वा ददामीति ॥ ४॥\nबहूनामेमि प्रथमो बहूनामेमि मध्यमः ।\nकि  स्विद्यमस्य कर्तव्यं यन्मयाऽद्य करिष्यति ॥ ५॥\nअनुपश्य यथा पूर्वे प्रतिपश्य तथा परे ।\nसस्यमिव मर्त्यः पच्यते सस्यमिवाजायते पुनः ॥ ६॥\nवैश्वानरः प्रविशति अतिथिर्ब्राह्मणो गृहान् ।\nतस्यैता  शान्तिं कुर्वन्ति हर वैवस्वतोदकम् ॥ ७॥\nआशाप्रतीक्षे सङ्गत  सूनृतां च इष्टापूर्ते पुत्रपशू श्च सर्वान् ।\nएतद्वृङ्क्ते पुरुषस्याल्पमेधसो यस्यानश्नन्वसति ब्राह्मणो गृहे ॥ ८॥\nतिस्रो रात्रीर्यदवात्सीर्गृहे मे अनश्नन् ब्रह्मन्नतिथिर्नमस्यः ।\nनमस्तेऽस्तु ब्रह्मन्स्वस्ति मेऽस्तु तस्मात्प्रति त्रीन्वरान्वृणीष्व ॥ ९॥\nशान्तसङ्कल्पः सुमना यथा स्याद्वीतमन्युर्गौतमो माभिमृत्यो ।\nत्वत्प्रसृष्टं माऽभिवदेत्प्रतीत एतत् त्रयाणां प्रथम वरं वृणे ॥ १०॥\nयथा पुरस्ताद्भविता प्रतीत औद्दालकिरारुणिर्मत्प्रसृष्टः ।\nसुख  रात्रीः शयिता वीतमन्युः त्वां ददृशिवान्मृत्युमुखात् प्रमुक्तम् ॥ ११॥\nस्वर्गे लोके न भयं किञ्चनास्ति न तत्र त्वं न जरया बिभेति ।\nउभे तीर्त्वा अशनायापिपासे शोकातिगो मोदते स्वर्गलोके ॥ १२॥\nस त्वमग्नि  स्वर्ग्यमध्येषि मृत्यो प्रब्रूहि त्व  श्रद्दधानाय मह्यम् ।\nस्वर्गलोका अमृतत्वं भजन्त एतद् द्वितीयेन वृणे वरेण ॥ १३॥\nप्र ते ब्रवीमि तदु मे निबोध स्वर्ग्यमग्निं नचिकेतः प्रजानन् ।\nअनन्तलोकाप्तिमथो प्रतिष्ठां विद्धि त्वमेतं निहितं गुहायाम् ॥ १४॥\nलोकादिमग्निं तमुवाच तस्मै या इष्टका यावतीर्वा यथा वा ।\nस चापि तत्प्रत्यवदद्यथोक्तं अथास्य मृत्युः पुनरेवाह तुष्टः ॥ १५॥\nतमब्रवीत्प्रीयमाणो महात्मा वरं तवेहाद्य ददामि भूयः ।\nतवैव नाम्ना भवितायमग्निः सृङ्कां चेमामनेकरूपां गृहाण ॥ १६॥\nत्रिणाचिकेतस्त्रिभिरेत्य सन्धिं त्रिकर्मकृत्तरति जन्ममृत्यू ।\nब्रह्मजज्ञं देवमीड्यं विदित्वा निचाय्य मा  शान्तिमत्यन्तमेति ॥ १७॥\nत्रिणाचिकेतस्त्रयमेतद्विदित्वा य एवं विद्वा श्चिनुते नाचिकेतम् ।\nस मृत्युपाशान्पुरतः प्रणोद्य शोकातिगो मोदते स्वर्गलोके ॥ १८॥\nएष तेऽग्निर्नचिकेतः स्वर्ग्यो यमवृणीथा द्वितीयेन वरेण ।\nएतमग्निं तवैव प्रवक्ष्यन्ति जनासः तृतीयं वरं नचिकेतो वृणीष्व ॥ १९॥\nयेयं प्रेते विचिकित्सा मनुष्ये अस्तीत्येके नायमस्तीति चैके ।\nएतद्विद्यामनुशिष्टस्त्वयाऽहं वराणामेष वरस्तृतीयः ॥ २०॥\nदेवैरत्रापि विचिकित्सितं पुरा न हि सुविज्ञेयमणुरेष धर्मः ।\nअन्यं वरं नचिकेतो वृणीष्व मा मोपरोत्सीरति मा सृजैनम् ॥ २१॥\nदेवैरत्रापि विचिकित्सितं किल त्वं च मृत्यो यन्न सुज्ञेयमात्थ ।\nवक्ता चास्य त्वादृगन्यो न लभ्यो नान्यो वरस्तुल्य एतस्य कश्चित् ॥ २२॥\nशतायुषः पुत्रपौत्रान्वृणीष्वा बहून्पशून् हस्तिहिरण्यमश्वान् ।\nभूमेर्महदायतनं वृणीष्व स्वयं च जीव शरदो यावदिच्छसि ॥ २३॥\nएतत्तुल्यं यदि मन्यसे वरं वृणीष्व वित्तं चिरजीविकां च ।\nमहाभूमौ नचिकेतस्त्वमेधि कामानां त्वा कामभाजं करोमि ॥ २४॥\nये ये कामा दुर्लभा मर्त्यलोके सर्वान् कामा श्छन्दतः प्रार्थयस्व ।\nइमा रामाः सरथाः सतूर्या न हीदृशा लम्भनीया मनुष्यैः ।\nआभिर्मत्प्रत्ताभिः परिचारयस्व नचिकेतो मरणं माऽनुप्राक्षीः ॥ २५॥\nश्वोभावा मर्त्यस्य यदन्तकैतत् सर्वेन्द्रियाणां जरयन्ति तेजः ।\nअपि सर्वं जीवितमल्पमेव तवैव वाहास्तव नृत्यगीते ॥ २६॥\nन वित्तेन तर्पणीयो मनुष्यो लप्स्यामहे वित्तमद्राक्ष्म चेत्त्वा ।\nजीविष्यामो यावदीशिष्यसि त्वं वरस्तु मे वरणीयः स एव ॥ २७॥\nअजीर्यताममृतानामुपेत्य जीर्यन्मर्त्यः क्वधःस्थः प्रजानन् ।\nअभिध्यायन्वर्णरतिप्रमोदान् अतिदीर्घे जीविते को रमेत ॥ २८॥\nयस्मिन्निदं विचिकित्सन्ति मृत्यो यत्साम्पराये महति ब्रूहि नस्तत् ।\nयोऽयं वरो गूढमनुप्रविष्टो नान्यं तस्मान्नचिकेता वृणीते ॥ २९॥\n॥ इति काठकोपनिषदि प्रथमाध्याये प्रथमा वल्ली ॥\n   \n   \nअन्यच्छ्रेयोऽन्यदुतैव प्रेय \nस्ते उभे नानार्थे पुरुष  सिनीतः ।\nतयोः श्रेय आददानस्य साधु\nभवति हीयतेऽर्थाद्य उ प्रेयो वृणीते ॥ १॥\nश्रेयश्च प्रेयश्च मनुष्यमेतः\nतौ सम्परीत्य विविनक्ति धीरः ।\nश्रेयो हि धीरोऽभि प्रेयसो वृणीते\nप्रेयो मन्दो योगक्षेमाद्वृणीते ॥ २॥\nस त्वं प्रियान्प्रियरूपांश्च कामान्\nअभिध्यायन्नचिकेतोऽत्यस्राक्षीः ।\nनैता  सृङ्कां वित्तमयीमवाप्तो\nयस्यां मज्जन्ति बहवो मनुष्याः ॥ ३॥\nदूरमेते विपरीते विषूची\nअविद्या या च विद्येति ज्ञाता ।\nविद्याभीप्सिनं नचिकेतसं मन्ये\nन त्वा कामा बहवोऽलोलुपन्त ॥ ४॥\nअविद्यायामन्तरे वर्तमानाः\nस्वयं धीराः पण्डितंमन्यमानाः ।\nदन्द्रम्यमाणाः परियन्ति मूढा\nअन्धेनैव नीयमाना यथान्धाः ॥ ५॥\nन साम्परायः प्रतिभाति बालं\nप्रमाद्यन्तं वित्तमोहेन मूढम् ।\nअयं लोको नास्ति पर इति मानी\nपुनः पुनर्वशमापद्यते मे ॥ ६॥\nश्रवणायापि बहुभिर्यो न लभ्यः\nशृण्वन्तोऽपि बहवो यं न विद्युः ।\nआश्चर्यो वक्ता कुशलोऽस्य लब्धा\nआश्चर्यो ज्ञाता कुशलानुशिष्टः ॥ ७॥\nन नरेणावरेण प्रोक्त\nएष सुविज्ञेयो बहुधा चिन्त्यमानः ।\nअनन्यप्रोक्ते गतिरत्र नास्ति\nअणीयान्ह्यतर्क्यमणुप्रमाणात् ॥ ८॥\nनैषा तर्केण मतिरापनेया\nप्रोक्तान्येनैव सुज्ञानाय प्रेष्ठ ।\nयां त्वमापः सत्यधृतिर्बतासि\nत्वादृङ् नो भूयान्नचिकेतः प्रष्टा ॥ ९॥\nजानाम्यह  शेवधिरित्यनित्यं\nन ह्यध्रुवैः प्राप्यते हि ध्रुवं तत् ।\nततो मया नाचिकेतश्चितोऽग्नि \nरनित्यैर्द्रव्यैः प्राप्तवानस्मि नित्यम् ॥ १०॥\nकामस्याप्तिं जगतः प्रतिष्ठां\nक्रतोरानन्त्यमभयस्य पारम् ।\nस्तोममहदुरुगायं प्रतिष्ठां\nदृष्ट्वा धृत्या धीरो नचिकेतोऽत्यस्राक्षीः ॥ ११॥\nतं दुर्दर्शं गूढमनुप्रविष्टं\nगुहाहितं गह्वरेष्ठं पुराणम् ।\nअध्यात्मयोगाधिगमेन देवं\nमत्वा धीरो हर्षशोकौ जहाति ॥ १२॥\nएतच्छ्रुत्वा सम्परिगृह्य मर्त्यः\nप्रवृह्य धर्म्यमणुमेतमाप्य ।\nस मोदते मोदनीयं हि लब्ध्वा\nविवृत  सद्म नचिकेतसं मन्ये ॥ १३॥\nअन्यत्र धर्मादन्यत्राधर्मा \nदन्यत्रास्मात्कृताकृतात् ।\nअन्यत्र भूताच्च भव्याच्च\nयत्तत्पश्यसि तद्वद ॥ १४॥\nसर्वे वेदा यत्पदमामनन्ति\nतपांसि सर्वाणि च यद्वदन्ति ।\nयदिच्छन्तो ब्रह्मचर्यं चरन्ति\nतत्ते पदं सङ्ग्रहेण ब्रवीम्योमित्येतत् ॥ १५॥\nएतद्ध्येवाक्षरं ब्रह्म एतद्ध्येवाक्षरं परम् ।\nएतद्ध्येवाक्षरं ज्ञात्वा यो यदिच्छति तस्य तत् ॥ १६॥\nएतदालम्बनँ श्रेष्ठमेतदालम्बनं परम् ।\nएतदालम्बनं ज्ञात्वा ब्रह्मलोके महीयते ॥ १७॥\nन जायते म्रियते वा विपश्चि \nन्नायं कुतश्चिन्न बभूव कश्चित् ।\nअजो नित्यः शाश्वतोऽयं पुराणो\nन हन्यते हन्यमाने शरीरे ॥ १८॥\nहन्ता चेन्मन्यते हन्तुँ हतश्चेन्मन्यते हतम् ।\nउभौ तौ न विजानीतो नायँ हन्ति न हन्यते ॥ १९॥\nअणोरणीयान्महतो महीया \nनात्माऽस्य जन्तोर्निहितो गुहायाम् ।\nतमक्रतुः पश्यति वीतशोको\nधातुप्रसादान्महिमानमात्मनः ॥ २०॥\nआसीनो दूरं व्रजति शयानो याति सर्वतः ।\nकस्तं मदामदं देवं मदन्यो ज्ञातुमर्हति ॥ २१॥\nअशरीरँ शरीरेष्वनवस्थेष्ववस्थितम् ।\nमहान्तं विभुमात्मानं मत्वा धीरो न शोचति ॥ २२॥\nनायमात्मा प्रवचनेन लभ्यो\nन मेधया न बहुना श्रुतेन ।\nयमेवैष वृणुते तेन लभ्य\nस्तस्यैष आत्मा विवृणुते तनू  स्वाम् ॥ २३॥\nनाविरतो दुश्चरितान्नाशान्तो नासमाहितः ।\nनाशान्तमानसो वापि प्रज्ञानेनैनमाप्नुयात् ॥ २४॥\nयस्य ब्रह्म च क्षत्रं च उभे भवत ओदनः ।\nमृत्युर्यस्योपसेचनं क इत्था वेद यत्र सः ॥ २५॥\nइति काठकोपनिषदि प्रथमाध्याये द्वितीया वल्ली ॥\n   \n   \nऋतं पिबन्तौ सुकृतस्य लोके गुहां प्रविष्टौ परमे परार्धे ।\nछायातपौ ब्रह्मविदो वदन्ति पञ्चाग्नयो ये च त्रिणाचिकेताः ॥ १॥\nयः सेतुरीजानानामक्षरं ब्रह्म यत्परम् ।\nअभयं तितीर्षतां पारं नाचिकेतं शकेमहि ॥ २॥\nआत्मानं रथितं विद्धि शरीरं रथमेव तु ।\nबुद्धिं तु सारथिं विद्धि मनः प्रग्रहमेव च ॥ ३॥\nइन्द्रियाणि हयानाहुर्विषयां स्तेषु गोचरान् ।\nआत्मेन्द्रियमनोयुक्तं भोक्तेत्याहुर्मनीषिणः ॥ ४॥\nयस्त्वविज्ञानवान्भवत्ययुक्तेन मनसा सदा ।\nतस्येन्द्रियाण्यवश्यानि दुष्टाश्वा इव सारथेः ॥ ५॥\nयस्तु विज्ञानवान्भवति युक्तेन मनसा सदा ।\nतस्येन्द्रियाणि वश्यानि सदश्वा इव सारथेः ॥ ६॥\nयस्त्वविज्ञानवान्भवत्यमनस्कः सदाऽशुचिः ।\nन स तत्पदमाप्नोति संसारं चाधिगच्छति ॥ ७॥\nयस्तु विज्ञानवान्भवति समनस्कः सदा शुचिः ।\nस तु तत्पदमाप्नोति यस्माद्भूयो न जायते ॥ ८॥\nविज्ञानसारथिर्यस्तु मनः प्रग्रहवान्नरः ।\nसोऽध्वनः पारमाप्नोति तद्विष्णोः परमं पदम् ॥ ९॥\nइन्द्रियेभ्यः परा ह्यर्था अर्थेभ्यश्च परं मनः ।\nमनसस्तु परा बुद्धिर्बुद्धेरात्मा महान्परः ॥ १०॥\nमहतः परमव्यक्तमव्यक्तात्पुरुषः परः ।\nपुरुषान्न परं किञ्चित्सा काष्ठा सा परा गतिः ॥ ११॥\nएष सर्वेषु भूतेषु गूढोऽत्मा न प्रकाशते ।\nदृश्यते त्वग्र्यया बुद्ध्या सूक्ष्मया सूक्ष्मदर्शिभिः ॥ १२॥\nयच्छेद्वाङ्मनसी प्राज्ञस्तद्यच्छेज्ज्ञान आत्मनि ।\nज्ञानमात्मनि महति नियच्छेत्तद्यच्छेच्छान्त आत्मनि ॥ १३॥\nउत्तिष्ठत जाग्रत प्राप्य वरान्निबोधत ।\nक्षुरस्य धारा निशिता दुरत्यया दुर्गं पथस्तत्कवयो वदन्ति ॥ १४॥\nअशब्दमस्पर्शमरूपमव्ययं तथाऽरसं नित्यमगन्धवच्च यत् ।\nअनाद्यनन्तं महतः परं ध्रुवं निचाय्य तं मृत्युमुखात् प्रमुच्यते ॥ १५॥\nनाचिकेतमुपाख्यानं मृत्युप्रोक्तँ सनातनम् ।\nउक्त्वा श्रुत्वा च मेधावी ब्रह्मलोके महीयते ॥ १६॥\nय इमं परमं गुह्यं श्रावयेद् ब्रह्मसंसदि ।\nप्रयतः श्राद्धकाले वा तदानन्त्याय कल्पते । तदानन्त्याय कल्पत इति ॥ १७॥\nइति काठकोपनिषदि प्रथमाध्याये तृतीया वल्ली ॥\n   \n   \nपराञ्चि खानि व्यतृणत् स्वयम्भू \nस्तस्मात्पराङ्पश्यति नान्तरात्मन् ।\nकश्चिद्धीरः प्रत्यगात्मानमैक्ष \nदावृत्तचक्षुरमृतत्वमिच्छन् ॥ १॥\nपराचः कामाननुयन्ति बाला \nस्ते मृत्योर्यन्ति विततस्य पाशम् ।\nअथ धीरा अमृतत्वं विदित्वा\nध्रुवमध्रुवेष्विह न प्रार्थयन्ते ॥ २॥\nयेन रूपं रसं गन्धं शब्दान् स्पर्शांश्च मैथुनान् ।\nएतेनैव विजानाति किमत्र परिशिष्यते । एतद्वै तत् ॥ ३॥\nस्वप्नान्तं जागरितान्तं चोभौ येनानुपश्यति ।\nमहान्तं विभुमात्मानं मत्वा धीरो न शोचति ॥ ४॥\nय इमं मध्वदं वेद आत्मानं जीवमन्तिकात् ।\nईशानं भूतभव्यस्य न ततो विजुगुप्सते । एतद्वै तत् ॥ ५॥\nयः पूर्वं तपसो जातमद्भ्यः पूर्वमजायत ।\nगुहां प्रविश्य तिष्ठन्तं यो भूतेभिर्व्यपश्यत । एतद्वै तत् ॥ ६॥\nया प्राणेन सम्भवत्यदितिर्देवतामयी ।\nगुहां प्रविश्य तिष्ठन्तीं या भूतेभिर्व्यजायत । एतद्वै तत् ॥ ७॥\nअरण्योर्निर्हितो जातवेदा गर्भ इव सुभृतो गर्भिणीभिः ।\nदिवे दिव ईड्यो जागृवद्भिर्हविष्मद्भिर्मनुष्येभिरग्निः । एतद्वै तत् ॥ ८॥\nयतश्चोदेति सूर्यः अस्तं यत्र च गच्छति ।\nतं देवाः सर्वे अर्पितास्तदु नात्येति कश्चन । एतद्वै तत् ॥ ९॥\nयदेवेह तदमुत्र यदमुत्र तदन्विह ।\nमृत्योः स मृत्युमाप्नोति य इह नानेव पश्यति ॥ १०॥\nमनसैवेदमाप्तव्यं नेह नानास्ति किञ्चन ।\nमृत्योः स मृत्युं गच्छति य इह नानेव पश्यति ॥ ११॥\nअङ्गुष्ठमात्रः पुरुषो मध्य आत्मनि तिष्ठति ।\nईशानं भूतभव्यस्य न ततो विजुगुप्सते । एतद्वै तत् ॥ १२॥\nअङ्गुष्ठमात्रः पुरुषो ज्योतिरिवाधूमकः ।\nईशानो भूतभव्यस्य स एवाद्य स उ श्वः । एतद्वै तत् ॥ १३॥\nयथोदकं दुर्गे वृष्टं पर्वतेषु विधावति ।\nएवं धर्मान् पृथक्पश्यंस्तानेवानुविधावति ॥ १४॥\nयथोदकं शुद्धे शुद्धमासिक्तं तादृगेव भवति ।\nएवं मुनेर्विजानत आत्मा भवति गौतम ॥ १५॥\nइति काठकोपनिषदि द्वितीयाध्याये प्रथमा वल्ली ॥\n   \n   \nपुरमेकादशद्वारमजस्यावक्रचेतसः ।\nअनुष्ठाय न शोचति विमुक्तश्च विमुच्यते । एतद्वै तत् ॥ १॥\nह सः शुचिषद्वसुरान्तरिक्षस \nद्धोता वेदिषदतिथिर्दुरोणसत् ।\nनृषद्वरसदृतसद्व्योमस \nदब्जा गोजा ऋतजा अद्रिजा ऋतं बृहत् ॥ २॥\nऊर्ध्वं प्राणमुन्नयति अपानं प्रत्यगस्यति ।\nमध्ये वामनमासीनं विश्वे देवा उपासते ॥ ३॥\nअस्य विस्रंसमानस्य शरीरस्थस्य देहिनः ।\nदेहाद्विमुच्यमानस्य किमत्र परिशिष्यते । एतद्वै तत् ॥ ४॥\nन प्राणेन नापानेन मर्त्यो जीवति कश्चन ।\nइतरेण तु जीवन्ति यस्मिन्नेतावुपाश्रितौ ॥ ५॥\nहन्त त इदं प्रवक्ष्यामि गुह्यं ब्रह्म सनातनम् ।\nयथा च मरणं प्राप्य आत्मा भवति गौतम ॥ ६॥\nयोनिमन्ये प्रपद्यन्ते शरीरत्वाय देहिनः ।\nस्थाणुमन्येऽनुसंयन्ति यथाकर्म यथाश्रुतम् ॥ ७॥\nय एष सुप्तेषु जागर्ति कामं कामं पुरुषो निर्मिमाणः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ ८॥\nअग्निर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ ९॥\nवायुर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ १०॥\nसूर्यो यथा सर्वलोकस्य चक्षु \nर्न लिप्यते चाक्षुषैर्बाह्यदोषैः ।\nएकस्तथा सर्वभूतान्तरात्मा\nन लिप्यते लोकदुःखेन बाह्यः ॥ ११॥\nएको वशी सर्वभूतान्तरात्मा\nएकं रूपं बहुधा यः करोति ।\nतमात्मस्थं येऽनुपश्यन्ति धीरा \nस्तेषां सुखं शाश्वतं नेतरेषाम् ॥ १२॥\nनित्योऽनित्यानां चेतनश्चेतनाना \nमेको बहूनां यो विदधाति कामान् ।\nतमात्मस्थं येऽनुपश्यन्ति धीरा\nस्तेषां शान्तिः शाश्वती नेतरेषाम् ॥ १३॥\nतदेतदिति मन्यन्तेऽनिर्देश्यं परमं सुखम् ।\nकथं नु तद्विजानीयां किमु भाति विभाति वा ॥ १४॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १५॥\nइति काठकोपनिषदि द्वितीयाध्याये द्वितीया वल्ली ॥\n   \n   \nऊर्ध्वमूलोऽवाक्शातख एषोऽश्वत्थः सनातनः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ १॥\nयदिदं किंच जगत्सर्वं प्राण एजति निःसृतम् ।\nमहद्भयं वज्रमुद्यतं य एतद्विदुरमृतास्ते भवन्ति ॥ २॥\nभयादस्याग्निस्तपति भयात्तपति सूर्यः ।\nभयादिन्द्रश्च वायुश्च मृत्युर्धावति पञ्चमः ॥ ३॥\nइह चेदशकद्बोद्धुं प्राक्शरीरस्य विस्रसः ।\nततः सर्गेषु लोकेषु शरीरत्वाय कल्पते ॥ ४॥\nयथादर्शे तथाऽत्मनि यथा स्वप्ने तथा पितृलोके ।\nयथाऽप्सु परीव ददृशे तथा गन्धर्वलोके\nच्छायातपयोरिव ब्रह्मलोके ॥ ५॥\nइन्द्रियाणां पृथग्भावमुदयास्तमयौ च यत् ।\nपृथगुत्पद्यमानानां मत्वा धीरो न शोचति ॥ ६॥\nइन्द्रियेभ्यः परं मनो मनसः सत्त्वमुत्तमम् ।\nसत्त्वादधि महानात्मा महतोऽव्यक्तमुत्तमम् ॥ ७॥\nअव्यक्तात्तु परः पुरुषो व्यापकोऽलिङ्ग एव च ।\nयं ज्ञात्वा मुच्यते जन्तुरमृतत्वं च गच्छति ॥ ८॥\nन सन्दृशे तिष्ठति रूपमस्य\nन चक्षुषा पश्यति कश्चनैनम् ।\nहृदा मनीषा मनसाऽभिक्लृप्तो\nय एतद्विदुरमृतास्ते भवन्ति ॥ ९॥\nयदा पञ्चावतिष्ठन्ते ज्ञानानि मनसा सह ।\nबुद्धिश्च न विचेष्टति तामाहुः परमां गतिम् ॥ १०॥\nतां योगमिति मन्यन्ते स्थिरामिन्द्रियधारणाम् ।\nअप्रमत्तस्तदा भवति योगो हि प्रभवाप्ययौ ॥ ११॥\nनैव वाचा न मनसा प्राप्तुं शक्यो न चक्षुषा ।\nअस्तीति ब्रुवतोऽन्यत्र कथं तदुपलभ्यते ॥ १२॥\nअस्तीत्येवोपलब्धव्यस्तत्त्वभावेन चोभयोः ।\nअस्तीत्येवोपलब्धस्य तत्त्वभावः प्रसीदति ॥ १३॥\nयदा सर्वे प्रमुच्यन्ते कामा येऽस्य हृदि श्रिताः ।\nअथ मर्त्योऽमृतो भवत्यत्र ब्रह्म समश्नुते ॥ १४॥\nयदा सर्वे प्रभिद्यन्ते हृदयस्येह ग्रन्थयः ।\nअथ मर्त्योऽमृतो भवत्येतावद्ध्यनुशासनम् ॥ १५॥\nशतं चैका च हृदयस्य नाड्य \nस्तासां मूर्धानमभिनिःसृतैका ।\nतयोर्ध्वमायन्नमृतत्वमेति\nविष्वङ्ङन्या उत्क्रमणे भवन्ति ॥ १६॥\nअङ्गुष्ठमात्रः पुरुषोऽन्तरात्मा\nसदा जनानां हृदये संनिविष्टः ।\nतं स्वाच्छरीरात्प्रवृहेन्मुञ्जादिवेषीकां धैर्येण ।\nतं विद्याच्छुक्रममृतं तं विद्याच्छुक्रममृतमिति ॥ १७॥\nमृत्युप्रोक्तां नचिकेतोऽथ लब्ध्वा विद्यामेतां योगविधिं च कृत्स्नम् ।\nब्रह्मप्राप्तो विरजोऽभूद्विमृत्युरन्योऽप्येवं यो विदध्यात्ममेव ॥ १८॥\nसह नाववतु । सह नौ भुनक्तु । सह वीर्यं करवावहै ।\nतेजस्विनावधीतमस्तु मा विद्विषावहै ॥ १९॥\nॐ शान्तिः शान्तिः शान्तिः ॥\nइति काठकोपनिषदि द्वितीयाध्याये तृतीया वल्ली ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\nॐ तत् सत् ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/kathopanishad/", "category": "upanishad", "text": "॥ कठोपनिषद् ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\n॥ अथ कठोपनिषद् ॥\n   \n   \nॐ उशन्ह वै वाजश्रवसः सर्ववेदसं ददौ । तस्य ह नचिकेता नाम पुत्र आस ॥ १॥\nत  ह कुमार  सन्तं दक्षिणासु नीयमानासु श्रद्धाविवेश सोऽमन्यत ॥ २॥\nपीतोदका जग्धतृणा दुग्धदोहा निरिन्द्रियाः ।\nअनन्दा नाम ते लोकास्तान्स गच्छति ता ददत् ॥ ३॥\nस होवाच पितरं तत कस्मै मां दास्यसीति ।\nद्वितीयं तृतीयं त  होवाच मृत्यवे त्वा ददामीति ॥ ४॥\nबहूनामेमि प्रथमो बहूनामेमि मध्यमः ।\nकि  स्विद्यमस्य कर्तव्यं यन्मयाऽद्य करिष्यति ॥ ५॥\nअनुपश्य यथा पूर्वे प्रतिपश्य तथा परे ।\nसस्यमिव मर्त्यः पच्यते सस्यमिवाजायते पुनः ॥ ६॥\nवैश्वानरः प्रविशति अतिथिर्ब्राह्मणो गृहान् ।\nतस्यैता  शान्तिं कुर्वन्ति हर वैवस्वतोदकम् ॥ ७॥\nआशाप्रतीक्षे सङ्गत  सूनृतां च इष्टापूर्ते पुत्रपशू श्च सर्वान् ।\nएतद्वृङ्क्ते पुरुषस्याल्पमेधसो यस्यानश्नन्वसति ब्राह्मणो गृहे ॥ ८॥\nतिस्रो रात्रीर्यदवात्सीर्गृहे मे अनश्नन् ब्रह्मन्नतिथिर्नमस्यः ।\nनमस्तेऽस्तु ब्रह्मन्स्वस्ति मेऽस्तु तस्मात्प्रति त्रीन्वरान्वृणीष्व ॥ ९॥\nशान्तसङ्कल्पः सुमना यथा स्याद्वीतमन्युर्गौतमो माभिमृत्यो ।\nत्वत्प्रसृष्टं माऽभिवदेत्प्रतीत एतत् त्रयाणां प्रथम वरं वृणे ॥ १०॥\nयथा पुरस्ताद्भविता प्रतीत औद्दालकिरारुणिर्मत्प्रसृष्टः ।\nसुख  रात्रीः शयिता वीतमन्युः त्वां ददृशिवान्मृत्युमुखात् प्रमुक्तम् ॥ ११॥\nस्वर्गे लोके न भयं किञ्चनास्ति न तत्र त्वं न जरया बिभेति ।\nउभे तीर्त्वा अशनायापिपासे शोकातिगो मोदते स्वर्गलोके ॥ १२॥\nस त्वमग्नि  स्वर्ग्यमध्येषि मृत्यो प्रब्रूहि त्व  श्रद्दधानाय मह्यम् ।\nस्वर्गलोका अमृतत्वं भजन्त एतद् द्वितीयेन वृणे वरेण ॥ १३॥\nप्र ते ब्रवीमि तदु मे निबोध स्वर्ग्यमग्निं नचिकेतः प्रजानन् ।\nअनन्तलोकाप्तिमथो प्रतिष्ठां विद्धि त्वमेतं निहितं गुहायाम् ॥ १४॥\nलोकादिमग्निं तमुवाच तस्मै या इष्टका यावतीर्वा यथा वा ।\nस चापि तत्प्रत्यवदद्यथोक्तं अथास्य मृत्युः पुनरेवाह तुष्टः ॥ १५॥\nतमब्रवीत्प्रीयमाणो महात्मा वरं तवेहाद्य ददामि भूयः ।\nतवैव नाम्ना भवितायमग्निः सृङ्कां चेमामनेकरूपां गृहाण ॥ १६॥\nत्रिणाचिकेतस्त्रिभिरेत्य सन्धिं त्रिकर्मकृत्तरति जन्ममृत्यू ।\nब्रह्मजज्ञं देवमीड्यं विदित्वा निचाय्य मा  शान्तिमत्यन्तमेति ॥ १७॥\nत्रिणाचिकेतस्त्रयमेतद्विदित्वा य एवं विद्वा श्चिनुते नाचिकेतम् ।\nस मृत्युपाशान्पुरतः प्रणोद्य शोकातिगो मोदते स्वर्गलोके ॥ १८॥\nएष तेऽग्निर्नचिकेतः स्वर्ग्यो यमवृणीथा द्वितीयेन वरेण ।\nएतमग्निं तवैव प्रवक्ष्यन्ति जनासः तृतीयं वरं नचिकेतो वृणीष्व ॥ १९॥\nयेयं प्रेते विचिकित्सा मनुष्ये अस्तीत्येके नायमस्तीति चैके ।\nएतद्विद्यामनुशिष्टस्त्वयाऽहं वराणामेष वरस्तृतीयः ॥ २०॥\nदेवैरत्रापि विचिकित्सितं पुरा न हि सुविज्ञेयमणुरेष धर्मः ।\nअन्यं वरं नचिकेतो वृणीष्व मा मोपरोत्सीरति मा सृजैनम् ॥ २१॥\nदेवैरत्रापि विचिकित्सितं किल त्वं च मृत्यो यन्न सुज्ञेयमात्थ ।\nवक्ता चास्य त्वादृगन्यो न लभ्यो नान्यो वरस्तुल्य एतस्य कश्चित् ॥ २२॥\nशतायुषः पुत्रपौत्रान्वृणीष्वा बहून्पशून् हस्तिहिरण्यमश्वान् ।\nभूमेर्महदायतनं वृणीष्व स्वयं च जीव शरदो यावदिच्छसि ॥ २३॥\nएतत्तुल्यं यदि मन्यसे वरं वृणीष्व वित्तं चिरजीविकां च ।\nमहाभूमौ नचिकेतस्त्वमेधि कामानां त्वा कामभाजं करोमि ॥ २४॥\nये ये कामा दुर्लभा मर्त्यलोके सर्वान् कामा श्छन्दतः प्रार्थयस्व ।\nइमा रामाः सरथाः सतूर्या न हीदृशा लम्भनीया मनुष्यैः ।\nआभिर्मत्प्रत्ताभिः परिचारयस्व नचिकेतो मरणं माऽनुप्राक्षीः ॥ २५॥\nश्वोभावा मर्त्यस्य यदन्तकैतत् सर्वेन्द्रियाणां जरयन्ति तेजः ।\nअपि सर्वं जीवितमल्पमेव तवैव वाहास्तव नृत्यगीते ॥ २६॥\nन वित्तेन तर्पणीयो मनुष्यो लप्स्यामहे वित्तमद्राक्ष्म चेत्त्वा ।\nजीविष्यामो यावदीशिष्यसि त्वं वरस्तु मे वरणीयः स एव ॥ २७॥\nअजीर्यताममृतानामुपेत्य जीर्यन्मर्त्यः क्वधःस्थः प्रजानन् ।\nअभिध्यायन्वर्णरतिप्रमोदान् अतिदीर्घे जीविते को रमेत ॥ २८॥\nयस्मिन्निदं विचिकित्सन्ति मृत्यो यत्साम्पराये महति ब्रूहि नस्तत् ।\nयोऽयं वरो गूढमनुप्रविष्टो नान्यं तस्मान्नचिकेता वृणीते ॥ २९॥\n॥ इति काठकोपनिषदि प्रथमाध्याये प्रथमा वल्ली ॥\n   \n   \nअन्यच्छ्रेयोऽन्यदुतैव प्रेय \nस्ते उभे नानार्थे पुरुष  सिनीतः ।\nतयोः श्रेय आददानस्य साधु\nभवति हीयतेऽर्थाद्य उ प्रेयो वृणीते ॥ १॥\nश्रेयश्च प्रेयश्च मनुष्यमेतः\nतौ सम्परीत्य विविनक्ति धीरः ।\nश्रेयो हि धीरोऽभि प्रेयसो वृणीते\nप्रेयो मन्दो योगक्षेमाद्वृणीते ॥ २॥\nस त्वं प्रियान्प्रियरूपांश्च कामान्\nअभिध्यायन्नचिकेतोऽत्यस्राक्षीः ।\nनैता  सृङ्कां वित्तमयीमवाप्तो\nयस्यां मज्जन्ति बहवो मनुष्याः ॥ ३॥\nदूरमेते विपरीते विषूची\nअविद्या या च विद्येति ज्ञाता ।\nविद्याभीप्सिनं नचिकेतसं मन्ये\nन त्वा कामा बहवोऽलोलुपन्त ॥ ४॥\nअविद्यायामन्तरे वर्तमानाः\nस्वयं धीराः पण्डितंमन्यमानाः ।\nदन्द्रम्यमाणाः परियन्ति मूढा\nअन्धेनैव नीयमाना यथान्धाः ॥ ५॥\nन साम्परायः प्रतिभाति बालं\nप्रमाद्यन्तं वित्तमोहेन मूढम् ।\nअयं लोको नास्ति पर इति मानी\nपुनः पुनर्वशमापद्यते मे ॥ ६॥\nश्रवणायापि बहुभिर्यो न लभ्यः\nशृण्वन्तोऽपि बहवो यं न विद्युः ।\nआश्चर्यो वक्ता कुशलोऽस्य लब्धा\nआश्चर्यो ज्ञाता कुशलानुशिष्टः ॥ ७॥\nन नरेणावरेण प्रोक्त\nएष सुविज्ञेयो बहुधा चिन्त्यमानः ।\nअनन्यप्रोक्ते गतिरत्र नास्ति\nअणीयान्ह्यतर्क्यमणुप्रमाणात् ॥ ८॥\nनैषा तर्केण मतिरापनेया\nप्रोक्तान्येनैव सुज्ञानाय प्रेष्ठ ।\nयां त्वमापः सत्यधृतिर्बतासि\nत्वादृङ् नो भूयान्नचिकेतः प्रष्टा ॥ ९॥\nजानाम्यह  शेवधिरित्यनित्यं\nन ह्यध्रुवैः प्राप्यते हि ध्रुवं तत् ।\nततो मया नाचिकेतश्चितोऽग्नि \nरनित्यैर्द्रव्यैः प्राप्तवानस्मि नित्यम् ॥ १०॥\nकामस्याप्तिं जगतः प्रतिष्ठां\nक्रतोरानन्त्यमभयस्य पारम् ।\nस्तोममहदुरुगायं प्रतिष्ठां\nदृष्ट्वा धृत्या धीरो नचिकेतोऽत्यस्राक्षीः ॥ ११॥\nतं दुर्दर्शं गूढमनुप्रविष्टं\nगुहाहितं गह्वरेष्ठं पुराणम् ।\nअध्यात्मयोगाधिगमेन देवं\nमत्वा धीरो हर्षशोकौ जहाति ॥ १२॥\nएतच्छ्रुत्वा सम्परिगृह्य मर्त्यः\nप्रवृह्य धर्म्यमणुमेतमाप्य ।\nस मोदते मोदनीयं हि लब्ध्वा\nविवृत  सद्म नचिकेतसं मन्ये ॥ १३॥\nअन्यत्र धर्मादन्यत्राधर्मा \nदन्यत्रास्मात्कृताकृतात् ।\nअन्यत्र भूताच्च भव्याच्च\nयत्तत्पश्यसि तद्वद ॥ १४॥\nसर्वे वेदा यत्पदमामनन्ति\nतपांसि सर्वाणि च यद्वदन्ति ।\nयदिच्छन्तो ब्रह्मचर्यं चरन्ति\nतत्ते पदं सङ्ग्रहेण ब्रवीम्योमित्येतत् ॥ १५॥\nएतद्ध्येवाक्षरं ब्रह्म एतद्ध्येवाक्षरं परम् ।\nएतद्ध्येवाक्षरं ज्ञात्वा यो यदिच्छति तस्य तत् ॥ १६॥\nएतदालम्बनँ श्रेष्ठमेतदालम्बनं परम् ।\nएतदालम्बनं ज्ञात्वा ब्रह्मलोके महीयते ॥ १७॥\nन जायते म्रियते वा विपश्चि \nन्नायं कुतश्चिन्न बभूव कश्चित् ।\nअजो नित्यः शाश्वतोऽयं पुराणो\nन हन्यते हन्यमाने शरीरे ॥ १८॥\nहन्ता चेन्मन्यते हन्तुँ हतश्चेन्मन्यते हतम् ।\nउभौ तौ न विजानीतो नायँ हन्ति न हन्यते ॥ १९॥\nअणोरणीयान्महतो महीया \nनात्माऽस्य जन्तोर्निहितो गुहायाम् ।\nतमक्रतुः पश्यति वीतशोको\nधातुप्रसादान्महिमानमात्मनः ॥ २०॥\nआसीनो दूरं व्रजति शयानो याति सर्वतः ।\nकस्तं मदामदं देवं मदन्यो ज्ञातुमर्हति ॥ २१॥\nअशरीरँ शरीरेष्वनवस्थेष्ववस्थितम् ।\nमहान्तं विभुमात्मानं मत्वा धीरो न शोचति ॥ २२॥\nनायमात्मा प्रवचनेन लभ्यो\nन मेधया न बहुना श्रुतेन ।\nयमेवैष वृणुते तेन लभ्य\nस्तस्यैष आत्मा विवृणुते तनू  स्वाम् ॥ २३॥\nनाविरतो दुश्चरितान्नाशान्तो नासमाहितः ।\nनाशान्तमानसो वापि प्रज्ञानेनैनमाप्नुयात् ॥ २४॥\nयस्य ब्रह्म च क्षत्रं च उभे भवत ओदनः ।\nमृत्युर्यस्योपसेचनं क इत्था वेद यत्र सः ॥ २५॥\nइति काठकोपनिषदि प्रथमाध्याये द्वितीया वल्ली ॥\n   \n   \nऋतं पिबन्तौ सुकृतस्य लोके गुहां प्रविष्टौ परमे परार्धे ।\nछायातपौ ब्रह्मविदो वदन्ति पञ्चाग्नयो ये च त्रिणाचिकेताः ॥ १॥\nयः सेतुरीजानानामक्षरं ब्रह्म यत्परम् ।\nअभयं तितीर्षतां पारं नाचिकेतं शकेमहि ॥ २॥\nआत्मानं रथितं विद्धि शरीरं रथमेव तु ।\nबुद्धिं तु सारथिं विद्धि मनः प्रग्रहमेव च ॥ ३॥\nइन्द्रियाणि हयानाहुर्विषयां स्तेषु गोचरान् ।\nआत्मेन्द्रियमनोयुक्तं भोक्तेत्याहुर्मनीषिणः ॥ ४॥\nयस्त्वविज्ञानवान्भवत्ययुक्तेन मनसा सदा ।\nतस्येन्द्रियाण्यवश्यानि दुष्टाश्वा इव सारथेः ॥ ५॥\nयस्तु विज्ञानवान्भवति युक्तेन मनसा सदा ।\nतस्येन्द्रियाणि वश्यानि सदश्वा इव सारथेः ॥ ६॥\nयस्त्वविज्ञानवान्भवत्यमनस्कः सदाऽशुचिः ।\nन स तत्पदमाप्नोति संसारं चाधिगच्छति ॥ ७॥\nयस्तु विज्ञानवान्भवति समनस्कः सदा शुचिः ।\nस तु तत्पदमाप्नोति यस्माद्भूयो न जायते ॥ ८॥\nविज्ञानसारथिर्यस्तु मनः प्रग्रहवान्नरः ।\nसोऽध्वनः पारमाप्नोति तद्विष्णोः परमं पदम् ॥ ९॥\nइन्द्रियेभ्यः परा ह्यर्था अर्थेभ्यश्च परं मनः ।\nमनसस्तु परा बुद्धिर्बुद्धेरात्मा महान्परः ॥ १०॥\nमहतः परमव्यक्तमव्यक्तात्पुरुषः परः ।\nपुरुषान्न परं किञ्चित्सा काष्ठा सा परा गतिः ॥ ११॥\nएष सर्वेषु भूतेषु गूढोऽत्मा न प्रकाशते ।\nदृश्यते त्वग्र्यया बुद्ध्या सूक्ष्मया सूक्ष्मदर्शिभिः ॥ १२॥\nयच्छेद्वाङ्मनसी प्राज्ञस्तद्यच्छेज्ज्ञान आत्मनि ।\nज्ञानमात्मनि महति नियच्छेत्तद्यच्छेच्छान्त आत्मनि ॥ १३॥\nउत्तिष्ठत जाग्रत प्राप्य वरान्निबोधत ।\nक्षुरस्य धारा निशिता दुरत्यया दुर्गं पथस्तत्कवयो वदन्ति ॥ १४॥\nअशब्दमस्पर्शमरूपमव्ययं तथाऽरसं नित्यमगन्धवच्च यत् ।\nअनाद्यनन्तं महतः परं ध्रुवं निचाय्य तं मृत्युमुखात् प्रमुच्यते ॥ १५॥\nनाचिकेतमुपाख्यानं मृत्युप्रोक्तँ सनातनम् ।\nउक्त्वा श्रुत्वा च मेधावी ब्रह्मलोके महीयते ॥ १६॥\nय इमं परमं गुह्यं श्रावयेद् ब्रह्मसंसदि ।\nप्रयतः श्राद्धकाले वा तदानन्त्याय कल्पते । तदानन्त्याय कल्पत इति ॥ १७॥\nइति काठकोपनिषदि प्रथमाध्याये तृतीया वल्ली ॥\n   \n   \nपराञ्चि खानि व्यतृणत् स्वयम्भू \nस्तस्मात्पराङ्पश्यति नान्तरात्मन् ।\nकश्चिद्धीरः प्रत्यगात्मानमैक्ष \nदावृत्तचक्षुरमृतत्वमिच्छन् ॥ १॥\nपराचः कामाननुयन्ति बाला \nस्ते मृत्योर्यन्ति विततस्य पाशम् ।\nअथ धीरा अमृतत्वं विदित्वा\nध्रुवमध्रुवेष्विह न प्रार्थयन्ते ॥ २॥\nयेन रूपं रसं गन्धं शब्दान् स्पर्शांश्च मैथुनान् ।\nएतेनैव विजानाति किमत्र परिशिष्यते । एतद्वै तत् ॥ ३॥\nस्वप्नान्तं जागरितान्तं चोभौ येनानुपश्यति ।\nमहान्तं विभुमात्मानं मत्वा धीरो न शोचति ॥ ४॥\nय इमं मध्वदं वेद आत्मानं जीवमन्तिकात् ।\nईशानं भूतभव्यस्य न ततो विजुगुप्सते । एतद्वै तत् ॥ ५॥\nयः पूर्वं तपसो जातमद्भ्यः पूर्वमजायत ।\nगुहां प्रविश्य तिष्ठन्तं यो भूतेभिर्व्यपश्यत । एतद्वै तत् ॥ ६॥\nया प्राणेन सम्भवत्यदितिर्देवतामयी ।\nगुहां प्रविश्य तिष्ठन्तीं या भूतेभिर्व्यजायत । एतद्वै तत् ॥ ७॥\nअरण्योर्निर्हितो जातवेदा गर्भ इव सुभृतो गर्भिणीभिः ।\nदिवे दिव ईड्यो जागृवद्भिर्हविष्मद्भिर्मनुष्येभिरग्निः । एतद्वै तत् ॥ ८॥\nयतश्चोदेति सूर्यः अस्तं यत्र च गच्छति ।\nतं देवाः सर्वे अर्पितास्तदु नात्येति कश्चन । एतद्वै तत् ॥ ९॥\nयदेवेह तदमुत्र यदमुत्र तदन्विह ।\nमृत्योः स मृत्युमाप्नोति य इह नानेव पश्यति ॥ १०॥\nमनसैवेदमाप्तव्यं नेह नानास्ति किञ्चन ।\nमृत्योः स मृत्युं गच्छति य इह नानेव पश्यति ॥ ११॥\nअङ्गुष्ठमात्रः पुरुषो मध्य आत्मनि तिष्ठति ।\nईशानं भूतभव्यस्य न ततो विजुगुप्सते । एतद्वै तत् ॥ १२॥\nअङ्गुष्ठमात्रः पुरुषो ज्योतिरिवाधूमकः ।\nईशानो भूतभव्यस्य स एवाद्य स उ श्वः । एतद्वै तत् ॥ १३॥\nयथोदकं दुर्गे वृष्टं पर्वतेषु विधावति ।\nएवं धर्मान् पृथक्पश्यंस्तानेवानुविधावति ॥ १४॥\nयथोदकं शुद्धे शुद्धमासिक्तं तादृगेव भवति ।\nएवं मुनेर्विजानत आत्मा भवति गौतम ॥ १५॥\nइति काठकोपनिषदि द्वितीयाध्याये प्रथमा वल्ली ॥\n   \n   \nपुरमेकादशद्वारमजस्यावक्रचेतसः ।\nअनुष्ठाय न शोचति विमुक्तश्च विमुच्यते । एतद्वै तत् ॥ १॥\nह सः शुचिषद्वसुरान्तरिक्षस \nद्धोता वेदिषदतिथिर्दुरोणसत् ।\nनृषद्वरसदृतसद्व्योमस \nदब्जा गोजा ऋतजा अद्रिजा ऋतं बृहत् ॥ २॥\nऊर्ध्वं प्राणमुन्नयति अपानं प्रत्यगस्यति ।\nमध्ये वामनमासीनं विश्वे देवा उपासते ॥ ३॥\nअस्य विस्रंसमानस्य शरीरस्थस्य देहिनः ।\nदेहाद्विमुच्यमानस्य किमत्र परिशिष्यते । एतद्वै तत् ॥ ४॥\nन प्राणेन नापानेन मर्त्यो जीवति कश्चन ।\nइतरेण तु जीवन्ति यस्मिन्नेतावुपाश्रितौ ॥ ५॥\nहन्त त इदं प्रवक्ष्यामि गुह्यं ब्रह्म सनातनम् ।\nयथा च मरणं प्राप्य आत्मा भवति गौतम ॥ ६॥\nयोनिमन्ये प्रपद्यन्ते शरीरत्वाय देहिनः ।\nस्थाणुमन्येऽनुसंयन्ति यथाकर्म यथाश्रुतम् ॥ ७॥\nय एष सुप्तेषु जागर्ति कामं कामं पुरुषो निर्मिमाणः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ ८॥\nअग्निर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ ९॥\nवायुर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ १०॥\nसूर्यो यथा सर्वलोकस्य चक्षु \nर्न लिप्यते चाक्षुषैर्बाह्यदोषैः ।\nएकस्तथा सर्वभूतान्तरात्मा\nन लिप्यते लोकदुःखेन बाह्यः ॥ ११॥\nएको वशी सर्वभूतान्तरात्मा\nएकं रूपं बहुधा यः करोति ।\nतमात्मस्थं येऽनुपश्यन्ति धीरा \nस्तेषां सुखं शाश्वतं नेतरेषाम् ॥ १२॥\nनित्योऽनित्यानां चेतनश्चेतनाना \nमेको बहूनां यो विदधाति कामान् ।\nतमात्मस्थं येऽनुपश्यन्ति धीरा\nस्तेषां शान्तिः शाश्वती नेतरेषाम् ॥ १३॥\nतदेतदिति मन्यन्तेऽनिर्देश्यं परमं सुखम् ।\nकथं नु तद्विजानीयां किमु भाति विभाति वा ॥ १४॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १५॥\nइति काठकोपनिषदि द्वितीयाध्याये द्वितीया वल्ली ॥\n   \n   \nऊर्ध्वमूलोऽवाक्शातख एषोऽश्वत्थः सनातनः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ १॥\nयदिदं किंच जगत्सर्वं प्राण एजति निःसृतम् ।\nमहद्भयं वज्रमुद्यतं य एतद्विदुरमृतास्ते भवन्ति ॥ २॥\nभयादस्याग्निस्तपति भयात्तपति सूर्यः ।\nभयादिन्द्रश्च वायुश्च मृत्युर्धावति पञ्चमः ॥ ३॥\nइह चेदशकद्बोद्धुं प्राक्शरीरस्य विस्रसः ।\nततः सर्गेषु लोकेषु शरीरत्वाय कल्पते ॥ ४॥\nयथादर्शे तथाऽत्मनि यथा स्वप्ने तथा पितृलोके ।\nयथाऽप्सु परीव ददृशे तथा गन्धर्वलोके\nच्छायातपयोरिव ब्रह्मलोके ॥ ५॥\nइन्द्रियाणां पृथग्भावमुदयास्तमयौ च यत् ।\nपृथगुत्पद्यमानानां मत्वा धीरो न शोचति ॥ ६॥\nइन्द्रियेभ्यः परं मनो मनसः सत्त्वमुत्तमम् ।\nसत्त्वादधि महानात्मा महतोऽव्यक्तमुत्तमम् ॥ ७॥\nअव्यक्तात्तु परः पुरुषो व्यापकोऽलिङ्ग एव च ।\nयं ज्ञात्वा मुच्यते जन्तुरमृतत्वं च गच्छति ॥ ८॥\nन सन्दृशे तिष्ठति रूपमस्य\nन चक्षुषा पश्यति कश्चनैनम् ।\nहृदा मनीषा मनसाऽभिक्लृप्तो\nय एतद्विदुरमृतास्ते भवन्ति ॥ ९॥\nयदा पञ्चावतिष्ठन्ते ज्ञानानि मनसा सह ।\nबुद्धिश्च न विचेष्टति तामाहुः परमां गतिम् ॥ १०॥\nतां योगमिति मन्यन्ते स्थिरामिन्द्रियधारणाम् ।\nअप्रमत्तस्तदा भवति योगो हि प्रभवाप्ययौ ॥ ११॥\nनैव वाचा न मनसा प्राप्तुं शक्यो न चक्षुषा ।\nअस्तीति ब्रुवतोऽन्यत्र कथं तदुपलभ्यते ॥ १२॥\nअस्तीत्येवोपलब्धव्यस्तत्त्वभावेन चोभयोः ।\nअस्तीत्येवोपलब्धस्य तत्त्वभावः प्रसीदति ॥ १३॥\nयदा सर्वे प्रमुच्यन्ते कामा येऽस्य हृदि श्रिताः ।\nअथ मर्त्योऽमृतो भवत्यत्र ब्रह्म समश्नुते ॥ १४॥\nयदा सर्वे प्रभिद्यन्ते हृदयस्येह ग्रन्थयः ।\nअथ मर्त्योऽमृतो भवत्येतावद्ध्यनुशासनम् ॥ १५॥\nशतं चैका च हृदयस्य नाड्य \nस्तासां मूर्धानमभिनिःसृतैका ।\nतयोर्ध्वमायन्नमृतत्वमेति\nविष्वङ्ङन्या उत्क्रमणे भवन्ति ॥ १६॥\nअङ्गुष्ठमात्रः पुरुषोऽन्तरात्मा\nसदा जनानां हृदये संनिविष्टः ।\nतं स्वाच्छरीरात्प्रवृहेन्मुञ्जादिवेषीकां धैर्येण ।\nतं विद्याच्छुक्रममृतं तं विद्याच्छुक्रममृतमिति ॥ १७॥\nमृत्युप्रोक्तां नचिकेतोऽथ लब्ध्वा विद्यामेतां योगविधिं च कृत्स्नम् ।\nब्रह्मप्राप्तो विरजोऽभूद्विमृत्युरन्योऽप्येवं यो विदध्यात्ममेव ॥ १८॥\nसह नाववतु । सह नौ भुनक्तु । सह वीर्यं करवावहै ।\nतेजस्विनावधीतमस्तु मा विद्विषावहै ॥ १९॥\nॐ शान्तिः शान्तिः शान्तिः ॥\nइति काठकोपनिषदि द्वितीयाध्याये तृतीया वल्ली ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\nॐ तत् सत् ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/kathopanishad/", "category": "upanishad", "text": "॥ कठोपनिषद् ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\n॥ अथ कठोपनिषद् ॥\n   \n   \nॐ उशन्ह वै वाजश्रवसः सर्ववेदसं ददौ । तस्य ह नचिकेता नाम पुत्र आस ॥ १॥\nत  ह कुमार  सन्तं दक्षिणासु नीयमानासु श्रद्धाविवेश सोऽमन्यत ॥ २॥\nपीतोदका जग्धतृणा दुग्धदोहा निरिन्द्रियाः ।\nअनन्दा नाम ते लोकास्तान्स गच्छति ता ददत् ॥ ३॥\nस होवाच पितरं तत कस्मै मां दास्यसीति ।\nद्वितीयं तृतीयं त  होवाच मृत्यवे त्वा ददामीति ॥ ४॥\nबहूनामेमि प्रथमो बहूनामेमि मध्यमः ।\nकि  स्विद्यमस्य कर्तव्यं यन्मयाऽद्य करिष्यति ॥ ५॥\nअनुपश्य यथा पूर्वे प्रतिपश्य तथा परे ।\nसस्यमिव मर्त्यः पच्यते सस्यमिवाजायते पुनः ॥ ६॥\nवैश्वानरः प्रविशति अतिथिर्ब्राह्मणो गृहान् ।\nतस्यैता  शान्तिं कुर्वन्ति हर वैवस्वतोदकम् ॥ ७॥\nआशाप्रतीक्षे सङ्गत  सूनृतां च इष्टापूर्ते पुत्रपशू श्च सर्वान् ।\nएतद्वृङ्क्ते पुरुषस्याल्पमेधसो यस्यानश्नन्वसति ब्राह्मणो गृहे ॥ ८॥\nतिस्रो रात्रीर्यदवात्सीर्गृहे मे अनश्नन् ब्रह्मन्नतिथिर्नमस्यः ।\nनमस्तेऽस्तु ब्रह्मन्स्वस्ति मेऽस्तु तस्मात्प्रति त्रीन्वरान्वृणीष्व ॥ ९॥\nशान्तसङ्कल्पः सुमना यथा स्याद्वीतमन्युर्गौतमो माभिमृत्यो ।\nत्वत्प्रसृष्टं माऽभिवदेत्प्रतीत एतत् त्रयाणां प्रथम वरं वृणे ॥ १०॥\nयथा पुरस्ताद्भविता प्रतीत औद्दालकिरारुणिर्मत्प्रसृष्टः ।\nसुख  रात्रीः शयिता वीतमन्युः त्वां ददृशिवान्मृत्युमुखात् प्रमुक्तम् ॥ ११॥\nस्वर्गे लोके न भयं किञ्चनास्ति न तत्र त्वं न जरया बिभेति ।\nउभे तीर्त्वा अशनायापिपासे शोकातिगो मोदते स्वर्गलोके ॥ १२॥\nस त्वमग्नि  स्वर्ग्यमध्येषि मृत्यो प्रब्रूहि त्व  श्रद्दधानाय मह्यम् ।\nस्वर्गलोका अमृतत्वं भजन्त एतद् द्वितीयेन वृणे वरेण ॥ १३॥\nप्र ते ब्रवीमि तदु मे निबोध स्वर्ग्यमग्निं नचिकेतः प्रजानन् ।\nअनन्तलोकाप्तिमथो प्रतिष्ठां विद्धि त्वमेतं निहितं गुहायाम् ॥ १४॥\nलोकादिमग्निं तमुवाच तस्मै या इष्टका यावतीर्वा यथा वा ।\nस चापि तत्प्रत्यवदद्यथोक्तं अथास्य मृत्युः पुनरेवाह तुष्टः ॥ १५॥\nतमब्रवीत्प्रीयमाणो महात्मा वरं तवेहाद्य ददामि भूयः ।\nतवैव नाम्ना भवितायमग्निः सृङ्कां चेमामनेकरूपां गृहाण ॥ १६॥\nत्रिणाचिकेतस्त्रिभिरेत्य सन्धिं त्रिकर्मकृत्तरति जन्ममृत्यू ।\nब्रह्मजज्ञं देवमीड्यं विदित्वा निचाय्य मा  शान्तिमत्यन्तमेति ॥ १७॥\nत्रिणाचिकेतस्त्रयमेतद्विदित्वा य एवं विद्वा श्चिनुते नाचिकेतम् ।\nस मृत्युपाशान्पुरतः प्रणोद्य शोकातिगो मोदते स्वर्गलोके ॥ १८॥\nएष तेऽग्निर्नचिकेतः स्वर्ग्यो यमवृणीथा द्वितीयेन वरेण ।\nएतमग्निं तवैव प्रवक्ष्यन्ति जनासः तृतीयं वरं नचिकेतो वृणीष्व ॥ १९॥\nयेयं प्रेते विचिकित्सा मनुष्ये अस्तीत्येके नायमस्तीति चैके ।\nएतद्विद्यामनुशिष्टस्त्वयाऽहं वराणामेष वरस्तृतीयः ॥ २०॥\nदेवैरत्रापि विचिकित्सितं पुरा न हि सुविज्ञेयमणुरेष धर्मः ।\nअन्यं वरं नचिकेतो वृणीष्व मा मोपरोत्सीरति मा सृजैनम् ॥ २१॥\nदेवैरत्रापि विचिकित्सितं किल त्वं च मृत्यो यन्न सुज्ञेयमात्थ ।\nवक्ता चास्य त्वादृगन्यो न लभ्यो नान्यो वरस्तुल्य एतस्य कश्चित् ॥ २२॥\nशतायुषः पुत्रपौत्रान्वृणीष्वा बहून्पशून् हस्तिहिरण्यमश्वान् ।\nभूमेर्महदायतनं वृणीष्व स्वयं च जीव शरदो यावदिच्छसि ॥ २३॥\nएतत्तुल्यं यदि मन्यसे वरं वृणीष्व वित्तं चिरजीविकां च ।\nमहाभूमौ नचिकेतस्त्वमेधि कामानां त्वा कामभाजं करोमि ॥ २४॥\nये ये कामा दुर्लभा मर्त्यलोके सर्वान् कामा श्छन्दतः प्रार्थयस्व ।\nइमा रामाः सरथाः सतूर्या न हीदृशा लम्भनीया मनुष्यैः ।\nआभिर्मत्प्रत्ताभिः परिचारयस्व नचिकेतो मरणं माऽनुप्राक्षीः ॥ २५॥\nश्वोभावा मर्त्यस्य यदन्तकैतत् सर्वेन्द्रियाणां जरयन्ति तेजः ।\nअपि सर्वं जीवितमल्पमेव तवैव वाहास्तव नृत्यगीते ॥ २६॥\nन वित्तेन तर्पणीयो मनुष्यो लप्स्यामहे वित्तमद्राक्ष्म चेत्त्वा ।\nजीविष्यामो यावदीशिष्यसि त्वं वरस्तु मे वरणीयः स एव ॥ २७॥\nअजीर्यताममृतानामुपेत्य जीर्यन्मर्त्यः क्वधःस्थः प्रजानन् ।\nअभिध्यायन्वर्णरतिप्रमोदान् अतिदीर्घे जीविते को रमेत ॥ २८॥\nयस्मिन्निदं विचिकित्सन्ति मृत्यो यत्साम्पराये महति ब्रूहि नस्तत् ।\nयोऽयं वरो गूढमनुप्रविष्टो नान्यं तस्मान्नचिकेता वृणीते ॥ २९॥\n॥ इति काठकोपनिषदि प्रथमाध्याये प्रथमा वल्ली ॥\n   \n   \nअन्यच्छ्रेयोऽन्यदुतैव प्रेय \nस्ते उभे नानार्थे पुरुष  सिनीतः ।\nतयोः श्रेय आददानस्य साधु\nभवति हीयतेऽर्थाद्य उ प्रेयो वृणीते ॥ १॥\nश्रेयश्च प्रेयश्च मनुष्यमेतः\nतौ सम्परीत्य विविनक्ति धीरः ।\nश्रेयो हि धीरोऽभि प्रेयसो वृणीते\nप्रेयो मन्दो योगक्षेमाद्वृणीते ॥ २॥\nस त्वं प्रियान्प्रियरूपांश्च कामान्\nअभिध्यायन्नचिकेतोऽत्यस्राक्षीः ।\nनैता  सृङ्कां वित्तमयीमवाप्तो\nयस्यां मज्जन्ति बहवो मनुष्याः ॥ ३॥\nदूरमेते विपरीते विषूची\nअविद्या या च विद्येति ज्ञाता ।\nविद्याभीप्सिनं नचिकेतसं मन्ये\nन त्वा कामा बहवोऽलोलुपन्त ॥ ४॥\nअविद्यायामन्तरे वर्तमानाः\nस्वयं धीराः पण्डितंमन्यमानाः ।\nदन्द्रम्यमाणाः परियन्ति मूढा\nअन्धेनैव नीयमाना यथान्धाः ॥ ५॥\nन साम्परायः प्रतिभाति बालं\nप्रमाद्यन्तं वित्तमोहेन मूढम् ।\nअयं लोको नास्ति पर इति मानी\nपुनः पुनर्वशमापद्यते मे ॥ ६॥\nश्रवणायापि बहुभिर्यो न लभ्यः\nशृण्वन्तोऽपि बहवो यं न विद्युः ।\nआश्चर्यो वक्ता कुशलोऽस्य लब्धा\nआश्चर्यो ज्ञाता कुशलानुशिष्टः ॥ ७॥\nन नरेणावरेण प्रोक्त\nएष सुविज्ञेयो बहुधा चिन्त्यमानः ।\nअनन्यप्रोक्ते गतिरत्र नास्ति\nअणीयान्ह्यतर्क्यमणुप्रमाणात् ॥ ८॥\nनैषा तर्केण मतिरापनेया\nप्रोक्तान्येनैव सुज्ञानाय प्रेष्ठ ।\nयां त्वमापः सत्यधृतिर्बतासि\nत्वादृङ् नो भूयान्नचिकेतः प्रष्टा ॥ ९॥\nजानाम्यह  शेवधिरित्यनित्यं\nन ह्यध्रुवैः प्राप्यते हि ध्रुवं तत् ।\nततो मया नाचिकेतश्चितोऽग्नि \nरनित्यैर्द्रव्यैः प्राप्तवानस्मि नित्यम् ॥ १०॥\nकामस्याप्तिं जगतः प्रतिष्ठां\nक्रतोरानन्त्यमभयस्य पारम् ।\nस्तोममहदुरुगायं प्रतिष्ठां\nदृष्ट्वा धृत्या धीरो नचिकेतोऽत्यस्राक्षीः ॥ ११॥\nतं दुर्दर्शं गूढमनुप्रविष्टं\nगुहाहितं गह्वरेष्ठं पुराणम् ।\nअध्यात्मयोगाधिगमेन देवं\nमत्वा धीरो हर्षशोकौ जहाति ॥ १२॥\nएतच्छ्रुत्वा सम्परिगृह्य मर्त्यः\nप्रवृह्य धर्म्यमणुमेतमाप्य ।\nस मोदते मोदनीयं हि लब्ध्वा\nविवृत  सद्म नचिकेतसं मन्ये ॥ १३॥\nअन्यत्र धर्मादन्यत्राधर्मा \nदन्यत्रास्मात्कृताकृतात् ।\nअन्यत्र भूताच्च भव्याच्च\nयत्तत्पश्यसि तद्वद ॥ १४॥\nसर्वे वेदा यत्पदमामनन्ति\nतपांसि सर्वाणि च यद्वदन्ति ।\nयदिच्छन्तो ब्रह्मचर्यं चरन्ति\nतत्ते पदं सङ्ग्रहेण ब्रवीम्योमित्येतत् ॥ १५॥\nएतद्ध्येवाक्षरं ब्रह्म एतद्ध्येवाक्षरं परम् ।\nएतद्ध्येवाक्षरं ज्ञात्वा यो यदिच्छति तस्य तत् ॥ १६॥\nएतदालम्बनँ श्रेष्ठमेतदालम्बनं परम् ।\nएतदालम्बनं ज्ञात्वा ब्रह्मलोके महीयते ॥ १७॥\nन जायते म्रियते वा विपश्चि \nन्नायं कुतश्चिन्न बभूव कश्चित् ।\nअजो नित्यः शाश्वतोऽयं पुराणो\nन हन्यते हन्यमाने शरीरे ॥ १८॥\nहन्ता चेन्मन्यते हन्तुँ हतश्चेन्मन्यते हतम् ।\nउभौ तौ न विजानीतो नायँ हन्ति न हन्यते ॥ १९॥\nअणोरणीयान्महतो महीया \nनात्माऽस्य जन्तोर्निहितो गुहायाम् ।\nतमक्रतुः पश्यति वीतशोको\nधातुप्रसादान्महिमानमात्मनः ॥ २०॥\nआसीनो दूरं व्रजति शयानो याति सर्वतः ।\nकस्तं मदामदं देवं मदन्यो ज्ञातुमर्हति ॥ २१॥\nअशरीरँ शरीरेष्वनवस्थेष्ववस्थितम् ।\nमहान्तं विभुमात्मानं मत्वा धीरो न शोचति ॥ २२॥\nनायमात्मा प्रवचनेन लभ्यो\nन मेधया न बहुना श्रुतेन ।\nयमेवैष वृणुते तेन लभ्य\nस्तस्यैष आत्मा विवृणुते तनू  स्वाम् ॥ २३॥\nनाविरतो दुश्चरितान्नाशान्तो नासमाहितः ।\nनाशान्तमानसो वापि प्रज्ञानेनैनमाप्नुयात् ॥ २४॥\nयस्य ब्रह्म च क्षत्रं च उभे भवत ओदनः ।\nमृत्युर्यस्योपसेचनं क इत्था वेद यत्र सः ॥ २५॥\nइति काठकोपनिषदि प्रथमाध्याये द्वितीया वल्ली ॥\n   \n   \nऋतं पिबन्तौ सुकृतस्य लोके गुहां प्रविष्टौ परमे परार्धे ।\nछायातपौ ब्रह्मविदो वदन्ति पञ्चाग्नयो ये च त्रिणाचिकेताः ॥ १॥\nयः सेतुरीजानानामक्षरं ब्रह्म यत्परम् ।\nअभयं तितीर्षतां पारं नाचिकेतं शकेमहि ॥ २॥\nआत्मानं रथितं विद्धि शरीरं रथमेव तु ।\nबुद्धिं तु सारथिं विद्धि मनः प्रग्रहमेव च ॥ ३॥\nइन्द्रियाणि हयानाहुर्विषयां स्तेषु गोचरान् ।\nआत्मेन्द्रियमनोयुक्तं भोक्तेत्याहुर्मनीषिणः ॥ ४॥\nयस्त्वविज्ञानवान्भवत्ययुक्तेन मनसा सदा ।\nतस्येन्द्रियाण्यवश्यानि दुष्टाश्वा इव सारथेः ॥ ५॥\nयस्तु विज्ञानवान्भवति युक्तेन मनसा सदा ।\nतस्येन्द्रियाणि वश्यानि सदश्वा इव सारथेः ॥ ६॥\nयस्त्वविज्ञानवान्भवत्यमनस्कः सदाऽशुचिः ।\nन स तत्पदमाप्नोति संसारं चाधिगच्छति ॥ ७॥\nयस्तु विज्ञानवान्भवति समनस्कः सदा शुचिः ।\nस तु तत्पदमाप्नोति यस्माद्भूयो न जायते ॥ ८॥\nविज्ञानसारथिर्यस्तु मनः प्रग्रहवान्नरः ।\nसोऽध्वनः पारमाप्नोति तद्विष्णोः परमं पदम् ॥ ९॥\nइन्द्रियेभ्यः परा ह्यर्था अर्थेभ्यश्च परं मनः ।\nमनसस्तु परा बुद्धिर्बुद्धेरात्मा महान्परः ॥ १०॥\nमहतः परमव्यक्तमव्यक्तात्पुरुषः परः ।\nपुरुषान्न परं किञ्चित्सा काष्ठा सा परा गतिः ॥ ११॥\nएष सर्वेषु भूतेषु गूढोऽत्मा न प्रकाशते ।\nदृश्यते त्वग्र्यया बुद्ध्या सूक्ष्मया सूक्ष्मदर्शिभिः ॥ १२॥\nयच्छेद्वाङ्मनसी प्राज्ञस्तद्यच्छेज्ज्ञान आत्मनि ।\nज्ञानमात्मनि महति नियच्छेत्तद्यच्छेच्छान्त आत्मनि ॥ १३॥\nउत्तिष्ठत जाग्रत प्राप्य वरान्निबोधत ।\nक्षुरस्य धारा निशिता दुरत्यया दुर्गं पथस्तत्कवयो वदन्ति ॥ १४॥\nअशब्दमस्पर्शमरूपमव्ययं तथाऽरसं नित्यमगन्धवच्च यत् ।\nअनाद्यनन्तं महतः परं ध्रुवं निचाय्य तं मृत्युमुखात् प्रमुच्यते ॥ १५॥\nनाचिकेतमुपाख्यानं मृत्युप्रोक्तँ सनातनम् ।\nउक्त्वा श्रुत्वा च मेधावी ब्रह्मलोके महीयते ॥ १६॥\nय इमं परमं गुह्यं श्रावयेद् ब्रह्मसंसदि ।\nप्रयतः श्राद्धकाले वा तदानन्त्याय कल्पते । तदानन्त्याय कल्पत इति ॥ १७॥\nइति काठकोपनिषदि प्रथमाध्याये तृतीया वल्ली ॥\n   \n   \nपराञ्चि खानि व्यतृणत् स्वयम्भू \nस्तस्मात्पराङ्पश्यति नान्तरात्मन् ।\nकश्चिद्धीरः प्रत्यगात्मानमैक्ष \nदावृत्तचक्षुरमृतत्वमिच्छन् ॥ १॥\nपराचः कामाननुयन्ति बाला \nस्ते मृत्योर्यन्ति विततस्य पाशम् ।\nअथ धीरा अमृतत्वं विदित्वा\nध्रुवमध्रुवेष्विह न प्रार्थयन्ते ॥ २॥\nयेन रूपं रसं गन्धं शब्दान् स्पर्शांश्च मैथुनान् ।\nएतेनैव विजानाति किमत्र परिशिष्यते । एतद्वै तत् ॥ ३॥\nस्वप्नान्तं जागरितान्तं चोभौ येनानुपश्यति ।\nमहान्तं विभुमात्मानं मत्वा धीरो न शोचति ॥ ४॥\nय इमं मध्वदं वेद आत्मानं जीवमन्तिकात् ।\nईशानं भूतभव्यस्य न ततो विजुगुप्सते । एतद्वै तत् ॥ ५॥\nयः पूर्वं तपसो जातमद्भ्यः पूर्वमजायत ।\nगुहां प्रविश्य तिष्ठन्तं यो भूतेभिर्व्यपश्यत । एतद्वै तत् ॥ ६॥\nया प्राणेन सम्भवत्यदितिर्देवतामयी ।\nगुहां प्रविश्य तिष्ठन्तीं या भूतेभिर्व्यजायत । एतद्वै तत् ॥ ७॥\nअरण्योर्निर्हितो जातवेदा गर्भ इव सुभृतो गर्भिणीभिः ।\nदिवे दिव ईड्यो जागृवद्भिर्हविष्मद्भिर्मनुष्येभिरग्निः । एतद्वै तत् ॥ ८॥\nयतश्चोदेति सूर्यः अस्तं यत्र च गच्छति ।\nतं देवाः सर्वे अर्पितास्तदु नात्येति कश्चन । एतद्वै तत् ॥ ९॥\nयदेवेह तदमुत्र यदमुत्र तदन्विह ।\nमृत्योः स मृत्युमाप्नोति य इह नानेव पश्यति ॥ १०॥\nमनसैवेदमाप्तव्यं नेह नानास्ति किञ्चन ।\nमृत्योः स मृत्युं गच्छति य इह नानेव पश्यति ॥ ११॥\nअङ्गुष्ठमात्रः पुरुषो मध्य आत्मनि तिष्ठति ।\nईशानं भूतभव्यस्य न ततो विजुगुप्सते । एतद्वै तत् ॥ १२॥\nअङ्गुष्ठमात्रः पुरुषो ज्योतिरिवाधूमकः ।\nईशानो भूतभव्यस्य स एवाद्य स उ श्वः । एतद्वै तत् ॥ १३॥\nयथोदकं दुर्गे वृष्टं पर्वतेषु विधावति ।\nएवं धर्मान् पृथक्पश्यंस्तानेवानुविधावति ॥ १४॥\nयथोदकं शुद्धे शुद्धमासिक्तं तादृगेव भवति ।\nएवं मुनेर्विजानत आत्मा भवति गौतम ॥ १५॥\nइति काठकोपनिषदि द्वितीयाध्याये प्रथमा वल्ली ॥\n   \n   \nपुरमेकादशद्वारमजस्यावक्रचेतसः ।\nअनुष्ठाय न शोचति विमुक्तश्च विमुच्यते । एतद्वै तत् ॥ १॥\nह सः शुचिषद्वसुरान्तरिक्षस \nद्धोता वेदिषदतिथिर्दुरोणसत् ।\nनृषद्वरसदृतसद्व्योमस \nदब्जा गोजा ऋतजा अद्रिजा ऋतं बृहत् ॥ २॥\nऊर्ध्वं प्राणमुन्नयति अपानं प्रत्यगस्यति ।\nमध्ये वामनमासीनं विश्वे देवा उपासते ॥ ३॥\nअस्य विस्रंसमानस्य शरीरस्थस्य देहिनः ।\nदेहाद्विमुच्यमानस्य किमत्र परिशिष्यते । एतद्वै तत् ॥ ४॥\nन प्राणेन नापानेन मर्त्यो जीवति कश्चन ।\nइतरेण तु जीवन्ति यस्मिन्नेतावुपाश्रितौ ॥ ५॥\nहन्त त इदं प्रवक्ष्यामि गुह्यं ब्रह्म सनातनम् ।\nयथा च मरणं प्राप्य आत्मा भवति गौतम ॥ ६॥\nयोनिमन्ये प्रपद्यन्ते शरीरत्वाय देहिनः ।\nस्थाणुमन्येऽनुसंयन्ति यथाकर्म यथाश्रुतम् ॥ ७॥\nय एष सुप्तेषु जागर्ति कामं कामं पुरुषो निर्मिमाणः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ ८॥\nअग्निर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ ९॥\nवायुर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ १०॥\nसूर्यो यथा सर्वलोकस्य चक्षु \nर्न लिप्यते चाक्षुषैर्बाह्यदोषैः ।\nएकस्तथा सर्वभूतान्तरात्मा\nन लिप्यते लोकदुःखेन बाह्यः ॥ ११॥\nएको वशी सर्वभूतान्तरात्मा\nएकं रूपं बहुधा यः करोति ।\nतमात्मस्थं येऽनुपश्यन्ति धीरा \nस्तेषां सुखं शाश्वतं नेतरेषाम् ॥ १२॥\nनित्योऽनित्यानां चेतनश्चेतनाना \nमेको बहूनां यो विदधाति कामान् ।\nतमात्मस्थं येऽनुपश्यन्ति धीरा\nस्तेषां शान्तिः शाश्वती नेतरेषाम् ॥ १३॥\nतदेतदिति मन्यन्तेऽनिर्देश्यं परमं सुखम् ।\nकथं नु तद्विजानीयां किमु भाति विभाति वा ॥ १४॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १५॥\nइति काठकोपनिषदि द्वितीयाध्याये द्वितीया वल्ली ॥\n   \n   \nऊर्ध्वमूलोऽवाक्शातख एषोऽश्वत्थः सनातनः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ १॥\nयदिदं किंच जगत्सर्वं प्राण एजति निःसृतम् ।\nमहद्भयं वज्रमुद्यतं य एतद्विदुरमृतास्ते भवन्ति ॥ २॥\nभयादस्याग्निस्तपति भयात्तपति सूर्यः ।\nभयादिन्द्रश्च वायुश्च मृत्युर्धावति पञ्चमः ॥ ३॥\nइह चेदशकद्बोद्धुं प्राक्शरीरस्य विस्रसः ।\nततः सर्गेषु लोकेषु शरीरत्वाय कल्पते ॥ ४॥\nयथादर्शे तथाऽत्मनि यथा स्वप्ने तथा पितृलोके ।\nयथाऽप्सु परीव ददृशे तथा गन्धर्वलोके\nच्छायातपयोरिव ब्रह्मलोके ॥ ५॥\nइन्द्रियाणां पृथग्भावमुदयास्तमयौ च यत् ।\nपृथगुत्पद्यमानानां मत्वा धीरो न शोचति ॥ ६॥\nइन्द्रियेभ्यः परं मनो मनसः सत्त्वमुत्तमम् ।\nसत्त्वादधि महानात्मा महतोऽव्यक्तमुत्तमम् ॥ ७॥\nअव्यक्तात्तु परः पुरुषो व्यापकोऽलिङ्ग एव च ।\nयं ज्ञात्वा मुच्यते जन्तुरमृतत्वं च गच्छति ॥ ८॥\nन सन्दृशे तिष्ठति रूपमस्य\nन चक्षुषा पश्यति कश्चनैनम् ।\nहृदा मनीषा मनसाऽभिक्लृप्तो\nय एतद्विदुरमृतास्ते भवन्ति ॥ ९॥\nयदा पञ्चावतिष्ठन्ते ज्ञानानि मनसा सह ।\nबुद्धिश्च न विचेष्टति तामाहुः परमां गतिम् ॥ १०॥\nतां योगमिति मन्यन्ते स्थिरामिन्द्रियधारणाम् ।\nअप्रमत्तस्तदा भवति योगो हि प्रभवाप्ययौ ॥ ११॥\nनैव वाचा न मनसा प्राप्तुं शक्यो न चक्षुषा ।\nअस्तीति ब्रुवतोऽन्यत्र कथं तदुपलभ्यते ॥ १२॥\nअस्तीत्येवोपलब्धव्यस्तत्त्वभावेन चोभयोः ।\nअस्तीत्येवोपलब्धस्य तत्त्वभावः प्रसीदति ॥ १३॥\nयदा सर्वे प्रमुच्यन्ते कामा येऽस्य हृदि श्रिताः ।\nअथ मर्त्योऽमृतो भवत्यत्र ब्रह्म समश्नुते ॥ १४॥\nयदा सर्वे प्रभिद्यन्ते हृदयस्येह ग्रन्थयः ।\nअथ मर्त्योऽमृतो भवत्येतावद्ध्यनुशासनम् ॥ १५॥\nशतं चैका च हृदयस्य नाड्य \nस्तासां मूर्धानमभिनिःसृतैका ।\nतयोर्ध्वमायन्नमृतत्वमेति\nविष्वङ्ङन्या उत्क्रमणे भवन्ति ॥ १६॥\nअङ्गुष्ठमात्रः पुरुषोऽन्तरात्मा\nसदा जनानां हृदये संनिविष्टः ।\nतं स्वाच्छरीरात्प्रवृहेन्मुञ्जादिवेषीकां धैर्येण ।\nतं विद्याच्छुक्रममृतं तं विद्याच्छुक्रममृतमिति ॥ १७॥\nमृत्युप्रोक्तां नचिकेतोऽथ लब्ध्वा विद्यामेतां योगविधिं च कृत्स्नम् ।\nब्रह्मप्राप्तो विरजोऽभूद्विमृत्युरन्योऽप्येवं यो विदध्यात्ममेव ॥ १८॥\nसह नाववतु । सह नौ भुनक्तु । सह वीर्यं करवावहै ।\nतेजस्विनावधीतमस्तु मा विद्विषावहै ॥ १९॥\nॐ शान्तिः शान्तिः शान्तिः ॥\nइति काठकोपनिषदि द्वितीयाध्याये तृतीया वल्ली ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\nॐ तत् सत् ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/kathopanishad/", "category": "upanishad", "text": "॥ कठोपनिषद् ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\n॥ अथ कठोपनिषद् ॥\n   \n   \nॐ उशन्ह वै वाजश्रवसः सर्ववेदसं ददौ । तस्य ह नचिकेता नाम पुत्र आस ॥ १॥\nत  ह कुमार  सन्तं दक्षिणासु नीयमानासु श्रद्धाविवेश सोऽमन्यत ॥ २॥\nपीतोदका जग्धतृणा दुग्धदोहा निरिन्द्रियाः ।\nअनन्दा नाम ते लोकास्तान्स गच्छति ता ददत् ॥ ३॥\nस होवाच पितरं तत कस्मै मां दास्यसीति ।\nद्वितीयं तृतीयं त  होवाच मृत्यवे त्वा ददामीति ॥ ४॥\nबहूनामेमि प्रथमो बहूनामेमि मध्यमः ।\nकि  स्विद्यमस्य कर्तव्यं यन्मयाऽद्य करिष्यति ॥ ५॥\nअनुपश्य यथा पूर्वे प्रतिपश्य तथा परे ।\nसस्यमिव मर्त्यः पच्यते सस्यमिवाजायते पुनः ॥ ६॥\nवैश्वानरः प्रविशति अतिथिर्ब्राह्मणो गृहान् ।\nतस्यैता  शान्तिं कुर्वन्ति हर वैवस्वतोदकम् ॥ ७॥\nआशाप्रतीक्षे सङ्गत  सूनृतां च इष्टापूर्ते पुत्रपशू श्च सर्वान् ।\nएतद्वृङ्क्ते पुरुषस्याल्पमेधसो यस्यानश्नन्वसति ब्राह्मणो गृहे ॥ ८॥\nतिस्रो रात्रीर्यदवात्सीर्गृहे मे अनश्नन् ब्रह्मन्नतिथिर्नमस्यः ।\nनमस्तेऽस्तु ब्रह्मन्स्वस्ति मेऽस्तु तस्मात्प्रति त्रीन्वरान्वृणीष्व ॥ ९॥\nशान्तसङ्कल्पः सुमना यथा स्याद्वीतमन्युर्गौतमो माभिमृत्यो ।\nत्वत्प्रसृष्टं माऽभिवदेत्प्रतीत एतत् त्रयाणां प्रथम वरं वृणे ॥ १०॥\nयथा पुरस्ताद्भविता प्रतीत औद्दालकिरारुणिर्मत्प्रसृष्टः ।\nसुख  रात्रीः शयिता वीतमन्युः त्वां ददृशिवान्मृत्युमुखात् प्रमुक्तम् ॥ ११॥\nस्वर्गे लोके न भयं किञ्चनास्ति न तत्र त्वं न जरया बिभेति ।\nउभे तीर्त्वा अशनायापिपासे शोकातिगो मोदते स्वर्गलोके ॥ १२॥\nस त्वमग्नि  स्वर्ग्यमध्येषि मृत्यो प्रब्रूहि त्व  श्रद्दधानाय मह्यम् ।\nस्वर्गलोका अमृतत्वं भजन्त एतद् द्वितीयेन वृणे वरेण ॥ १३॥\nप्र ते ब्रवीमि तदु मे निबोध स्वर्ग्यमग्निं नचिकेतः प्रजानन् ।\nअनन्तलोकाप्तिमथो प्रतिष्ठां विद्धि त्वमेतं निहितं गुहायाम् ॥ १४॥\nलोकादिमग्निं तमुवाच तस्मै या इष्टका यावतीर्वा यथा वा ।\nस चापि तत्प्रत्यवदद्यथोक्तं अथास्य मृत्युः पुनरेवाह तुष्टः ॥ १५॥\nतमब्रवीत्प्रीयमाणो महात्मा वरं तवेहाद्य ददामि भूयः ।\nतवैव नाम्ना भवितायमग्निः सृङ्कां चेमामनेकरूपां गृहाण ॥ १६॥\nत्रिणाचिकेतस्त्रिभिरेत्य सन्धिं त्रिकर्मकृत्तरति जन्ममृत्यू ।\nब्रह्मजज्ञं देवमीड्यं विदित्वा निचाय्य मा  शान्तिमत्यन्तमेति ॥ १७॥\nत्रिणाचिकेतस्त्रयमेतद्विदित्वा य एवं विद्वा श्चिनुते नाचिकेतम् ।\nस मृत्युपाशान्पुरतः प्रणोद्य शोकातिगो मोदते स्वर्गलोके ॥ १८॥\nएष तेऽग्निर्नचिकेतः स्वर्ग्यो यमवृणीथा द्वितीयेन वरेण ।\nएतमग्निं तवैव प्रवक्ष्यन्ति जनासः तृतीयं वरं नचिकेतो वृणीष्व ॥ १९॥\nयेयं प्रेते विचिकित्सा मनुष्ये अस्तीत्येके नायमस्तीति चैके ।\nएतद्विद्यामनुशिष्टस्त्वयाऽहं वराणामेष वरस्तृतीयः ॥ २०॥\nदेवैरत्रापि विचिकित्सितं पुरा न हि सुविज्ञेयमणुरेष धर्मः ।\nअन्यं वरं नचिकेतो वृणीष्व मा मोपरोत्सीरति मा सृजैनम् ॥ २१॥\nदेवैरत्रापि विचिकित्सितं किल त्वं च मृत्यो यन्न सुज्ञेयमात्थ ।\nवक्ता चास्य त्वादृगन्यो न लभ्यो नान्यो वरस्तुल्य एतस्य कश्चित् ॥ २२॥\nशतायुषः पुत्रपौत्रान्वृणीष्वा बहून्पशून् हस्तिहिरण्यमश्वान् ।\nभूमेर्महदायतनं वृणीष्व स्वयं च जीव शरदो यावदिच्छसि ॥ २३॥\nएतत्तुल्यं यदि मन्यसे वरं वृणीष्व वित्तं चिरजीविकां च ।\nमहाभूमौ नचिकेतस्त्वमेधि कामानां त्वा कामभाजं करोमि ॥ २४॥\nये ये कामा दुर्लभा मर्त्यलोके सर्वान् कामा श्छन्दतः प्रार्थयस्व ।\nइमा रामाः सरथाः सतूर्या न हीदृशा लम्भनीया मनुष्यैः ।\nआभिर्मत्प्रत्ताभिः परिचारयस्व नचिकेतो मरणं माऽनुप्राक्षीः ॥ २५॥\nश्वोभावा मर्त्यस्य यदन्तकैतत् सर्वेन्द्रियाणां जरयन्ति तेजः ।\nअपि सर्वं जीवितमल्पमेव तवैव वाहास्तव नृत्यगीते ॥ २६॥\nन वित्तेन तर्पणीयो मनुष्यो लप्स्यामहे वित्तमद्राक्ष्म चेत्त्वा ।\nजीविष्यामो यावदीशिष्यसि त्वं वरस्तु मे वरणीयः स एव ॥ २७॥\nअजीर्यताममृतानामुपेत्य जीर्यन्मर्त्यः क्वधःस्थः प्रजानन् ।\nअभिध्यायन्वर्णरतिप्रमोदान् अतिदीर्घे जीविते को रमेत ॥ २८॥\nयस्मिन्निदं विचिकित्सन्ति मृत्यो यत्साम्पराये महति ब्रूहि नस्तत् ।\nयोऽयं वरो गूढमनुप्रविष्टो नान्यं तस्मान्नचिकेता वृणीते ॥ २९॥\n॥ इति काठकोपनिषदि प्रथमाध्याये प्रथमा वल्ली ॥\n   \n   \nअन्यच्छ्रेयोऽन्यदुतैव प्रेय \nस्ते उभे नानार्थे पुरुष  सिनीतः ।\nतयोः श्रेय आददानस्य साधु\nभवति हीयतेऽर्थाद्य उ प्रेयो वृणीते ॥ १॥\nश्रेयश्च प्रेयश्च मनुष्यमेतः\nतौ सम्परीत्य विविनक्ति धीरः ।\nश्रेयो हि धीरोऽभि प्रेयसो वृणीते\nप्रेयो मन्दो योगक्षेमाद्वृणीते ॥ २॥\nस त्वं प्रियान्प्रियरूपांश्च कामान्\nअभिध्यायन्नचिकेतोऽत्यस्राक्षीः ।\nनैता  सृङ्कां वित्तमयीमवाप्तो\nयस्यां मज्जन्ति बहवो मनुष्याः ॥ ३॥\nदूरमेते विपरीते विषूची\nअविद्या या च विद्येति ज्ञाता ।\nविद्याभीप्सिनं नचिकेतसं मन्ये\nन त्वा कामा बहवोऽलोलुपन्त ॥ ४॥\nअविद्यायामन्तरे वर्तमानाः\nस्वयं धीराः पण्डितंमन्यमानाः ।\nदन्द्रम्यमाणाः परियन्ति मूढा\nअन्धेनैव नीयमाना यथान्धाः ॥ ५॥\nन साम्परायः प्रतिभाति बालं\nप्रमाद्यन्तं वित्तमोहेन मूढम् ।\nअयं लोको नास्ति पर इति मानी\nपुनः पुनर्वशमापद्यते मे ॥ ६॥\nश्रवणायापि बहुभिर्यो न लभ्यः\nशृण्वन्तोऽपि बहवो यं न विद्युः ।\nआश्चर्यो वक्ता कुशलोऽस्य लब्धा\nआश्चर्यो ज्ञाता कुशलानुशिष्टः ॥ ७॥\nन नरेणावरेण प्रोक्त\nएष सुविज्ञेयो बहुधा चिन्त्यमानः ।\nअनन्यप्रोक्ते गतिरत्र नास्ति\nअणीयान्ह्यतर्क्यमणुप्रमाणात् ॥ ८॥\nनैषा तर्केण मतिरापनेया\nप्रोक्तान्येनैव सुज्ञानाय प्रेष्ठ ।\nयां त्वमापः सत्यधृतिर्बतासि\nत्वादृङ् नो भूयान्नचिकेतः प्रष्टा ॥ ९॥\nजानाम्यह  शेवधिरित्यनित्यं\nन ह्यध्रुवैः प्राप्यते हि ध्रुवं तत् ।\nततो मया नाचिकेतश्चितोऽग्नि \nरनित्यैर्द्रव्यैः प्राप्तवानस्मि नित्यम् ॥ १०॥\nकामस्याप्तिं जगतः प्रतिष्ठां\nक्रतोरानन्त्यमभयस्य पारम् ।\nस्तोममहदुरुगायं प्रतिष्ठां\nदृष्ट्वा धृत्या धीरो नचिकेतोऽत्यस्राक्षीः ॥ ११॥\nतं दुर्दर्शं गूढमनुप्रविष्टं\nगुहाहितं गह्वरेष्ठं पुराणम् ।\nअध्यात्मयोगाधिगमेन देवं\nमत्वा धीरो हर्षशोकौ जहाति ॥ १२॥\nएतच्छ्रुत्वा सम्परिगृह्य मर्त्यः\nप्रवृह्य धर्म्यमणुमेतमाप्य ।\nस मोदते मोदनीयं हि लब्ध्वा\nविवृत  सद्म नचिकेतसं मन्ये ॥ १३॥\nअन्यत्र धर्मादन्यत्राधर्मा \nदन्यत्रास्मात्कृताकृतात् ।\nअन्यत्र भूताच्च भव्याच्च\nयत्तत्पश्यसि तद्वद ॥ १४॥\nसर्वे वेदा यत्पदमामनन्ति\nतपांसि सर्वाणि च यद्वदन्ति ।\nयदिच्छन्तो ब्रह्मचर्यं चरन्ति\nतत्ते पदं सङ्ग्रहेण ब्रवीम्योमित्येतत् ॥ १५॥\nएतद्ध्येवाक्षरं ब्रह्म एतद्ध्येवाक्षरं परम् ।\nएतद्ध्येवाक्षरं ज्ञात्वा यो यदिच्छति तस्य तत् ॥ १६॥\nएतदालम्बनँ श्रेष्ठमेतदालम्बनं परम् ।\nएतदालम्बनं ज्ञात्वा ब्रह्मलोके महीयते ॥ १७॥\nन जायते म्रियते वा विपश्चि \nन्नायं कुतश्चिन्न बभूव कश्चित् ।\nअजो नित्यः शाश्वतोऽयं पुराणो\nन हन्यते हन्यमाने शरीरे ॥ १८॥\nहन्ता चेन्मन्यते हन्तुँ हतश्चेन्मन्यते हतम् ।\nउभौ तौ न विजानीतो नायँ हन्ति न हन्यते ॥ १९॥\nअणोरणीयान्महतो महीया \nनात्माऽस्य जन्तोर्निहितो गुहायाम् ।\nतमक्रतुः पश्यति वीतशोको\nधातुप्रसादान्महिमानमात्मनः ॥ २०॥\nआसीनो दूरं व्रजति शयानो याति सर्वतः ।\nकस्तं मदामदं देवं मदन्यो ज्ञातुमर्हति ॥ २१॥\nअशरीरँ शरीरेष्वनवस्थेष्ववस्थितम् ।\nमहान्तं विभुमात्मानं मत्वा धीरो न शोचति ॥ २२॥\nनायमात्मा प्रवचनेन लभ्यो\nन मेधया न बहुना श्रुतेन ।\nयमेवैष वृणुते तेन लभ्य\nस्तस्यैष आत्मा विवृणुते तनू  स्वाम् ॥ २३॥\nनाविरतो दुश्चरितान्नाशान्तो नासमाहितः ।\nनाशान्तमानसो वापि प्रज्ञानेनैनमाप्नुयात् ॥ २४॥\nयस्य ब्रह्म च क्षत्रं च उभे भवत ओदनः ।\nमृत्युर्यस्योपसेचनं क इत्था वेद यत्र सः ॥ २५॥\nइति काठकोपनिषदि प्रथमाध्याये द्वितीया वल्ली ॥\n   \n   \nऋतं पिबन्तौ सुकृतस्य लोके गुहां प्रविष्टौ परमे परार्धे ।\nछायातपौ ब्रह्मविदो वदन्ति पञ्चाग्नयो ये च त्रिणाचिकेताः ॥ १॥\nयः सेतुरीजानानामक्षरं ब्रह्म यत्परम् ।\nअभयं तितीर्षतां पारं नाचिकेतं शकेमहि ॥ २॥\nआत्मानं रथितं विद्धि शरीरं रथमेव तु ।\nबुद्धिं तु सारथिं विद्धि मनः प्रग्रहमेव च ॥ ३॥\nइन्द्रियाणि हयानाहुर्विषयां स्तेषु गोचरान् ।\nआत्मेन्द्रियमनोयुक्तं भोक्तेत्याहुर्मनीषिणः ॥ ४॥\nयस्त्वविज्ञानवान्भवत्ययुक्तेन मनसा सदा ।\nतस्येन्द्रियाण्यवश्यानि दुष्टाश्वा इव सारथेः ॥ ५॥\nयस्तु विज्ञानवान्भवति युक्तेन मनसा सदा ।\nतस्येन्द्रियाणि वश्यानि सदश्वा इव सारथेः ॥ ६॥\nयस्त्वविज्ञानवान्भवत्यमनस्कः सदाऽशुचिः ।\nन स तत्पदमाप्नोति संसारं चाधिगच्छति ॥ ७॥\nयस्तु विज्ञानवान्भवति समनस्कः सदा शुचिः ।\nस तु तत्पदमाप्नोति यस्माद्भूयो न जायते ॥ ८॥\nविज्ञानसारथिर्यस्तु मनः प्रग्रहवान्नरः ।\nसोऽध्वनः पारमाप्नोति तद्विष्णोः परमं पदम् ॥ ९॥\nइन्द्रियेभ्यः परा ह्यर्था अर्थेभ्यश्च परं मनः ।\nमनसस्तु परा बुद्धिर्बुद्धेरात्मा महान्परः ॥ १०॥\nमहतः परमव्यक्तमव्यक्तात्पुरुषः परः ।\nपुरुषान्न परं किञ्चित्सा काष्ठा सा परा गतिः ॥ ११॥\nएष सर्वेषु भूतेषु गूढोऽत्मा न प्रकाशते ।\nदृश्यते त्वग्र्यया बुद्ध्या सूक्ष्मया सूक्ष्मदर्शिभिः ॥ १२॥\nयच्छेद्वाङ्मनसी प्राज्ञस्तद्यच्छेज्ज्ञान आत्मनि ।\nज्ञानमात्मनि महति नियच्छेत्तद्यच्छेच्छान्त आत्मनि ॥ १३॥\nउत्तिष्ठत जाग्रत प्राप्य वरान्निबोधत ।\nक्षुरस्य धारा निशिता दुरत्यया दुर्गं पथस्तत्कवयो वदन्ति ॥ १४॥\nअशब्दमस्पर्शमरूपमव्ययं तथाऽरसं नित्यमगन्धवच्च यत् ।\nअनाद्यनन्तं महतः परं ध्रुवं निचाय्य तं मृत्युमुखात् प्रमुच्यते ॥ १५॥\nनाचिकेतमुपाख्यानं मृत्युप्रोक्तँ सनातनम् ।\nउक्त्वा श्रुत्वा च मेधावी ब्रह्मलोके महीयते ॥ १६॥\nय इमं परमं गुह्यं श्रावयेद् ब्रह्मसंसदि ।\nप्रयतः श्राद्धकाले वा तदानन्त्याय कल्पते । तदानन्त्याय कल्पत इति ॥ १७॥\nइति काठकोपनिषदि प्रथमाध्याये तृतीया वल्ली ॥\n   \n   \nपराञ्चि खानि व्यतृणत् स्वयम्भू \nस्तस्मात्पराङ्पश्यति नान्तरात्मन् ।\nकश्चिद्धीरः प्रत्यगात्मानमैक्ष \nदावृत्तचक्षुरमृतत्वमिच्छन् ॥ १॥\nपराचः कामाननुयन्ति बाला \nस्ते मृत्योर्यन्ति विततस्य पाशम् ।\nअथ धीरा अमृतत्वं विदित्वा\nध्रुवमध्रुवेष्विह न प्रार्थयन्ते ॥ २॥\nयेन रूपं रसं गन्धं शब्दान् स्पर्शांश्च मैथुनान् ।\nएतेनैव विजानाति किमत्र परिशिष्यते । एतद्वै तत् ॥ ३॥\nस्वप्नान्तं जागरितान्तं चोभौ येनानुपश्यति ।\nमहान्तं विभुमात्मानं मत्वा धीरो न शोचति ॥ ४॥\nय इमं मध्वदं वेद आत्मानं जीवमन्तिकात् ।\nईशानं भूतभव्यस्य न ततो विजुगुप्सते । एतद्वै तत् ॥ ५॥\nयः पूर्वं तपसो जातमद्भ्यः पूर्वमजायत ।\nगुहां प्रविश्य तिष्ठन्तं यो भूतेभिर्व्यपश्यत । एतद्वै तत् ॥ ६॥\nया प्राणेन सम्भवत्यदितिर्देवतामयी ।\nगुहां प्रविश्य तिष्ठन्तीं या भूतेभिर्व्यजायत । एतद्वै तत् ॥ ७॥\nअरण्योर्निर्हितो जातवेदा गर्भ इव सुभृतो गर्भिणीभिः ।\nदिवे दिव ईड्यो जागृवद्भिर्हविष्मद्भिर्मनुष्येभिरग्निः । एतद्वै तत् ॥ ८॥\nयतश्चोदेति सूर्यः अस्तं यत्र च गच्छति ।\nतं देवाः सर्वे अर्पितास्तदु नात्येति कश्चन । एतद्वै तत् ॥ ९॥\nयदेवेह तदमुत्र यदमुत्र तदन्विह ।\nमृत्योः स मृत्युमाप्नोति य इह नानेव पश्यति ॥ १०॥\nमनसैवेदमाप्तव्यं नेह नानास्ति किञ्चन ।\nमृत्योः स मृत्युं गच्छति य इह नानेव पश्यति ॥ ११॥\nअङ्गुष्ठमात्रः पुरुषो मध्य आत्मनि तिष्ठति ।\nईशानं भूतभव्यस्य न ततो विजुगुप्सते । एतद्वै तत् ॥ १२॥\nअङ्गुष्ठमात्रः पुरुषो ज्योतिरिवाधूमकः ।\nईशानो भूतभव्यस्य स एवाद्य स उ श्वः । एतद्वै तत् ॥ १३॥\nयथोदकं दुर्गे वृष्टं पर्वतेषु विधावति ।\nएवं धर्मान् पृथक्पश्यंस्तानेवानुविधावति ॥ १४॥\nयथोदकं शुद्धे शुद्धमासिक्तं तादृगेव भवति ।\nएवं मुनेर्विजानत आत्मा भवति गौतम ॥ १५॥\nइति काठकोपनिषदि द्वितीयाध्याये प्रथमा वल्ली ॥\n   \n   \nपुरमेकादशद्वारमजस्यावक्रचेतसः ।\nअनुष्ठाय न शोचति विमुक्तश्च विमुच्यते । एतद्वै तत् ॥ १॥\nह सः शुचिषद्वसुरान्तरिक्षस \nद्धोता वेदिषदतिथिर्दुरोणसत् ।\nनृषद्वरसदृतसद्व्योमस \nदब्जा गोजा ऋतजा अद्रिजा ऋतं बृहत् ॥ २॥\nऊर्ध्वं प्राणमुन्नयति अपानं प्रत्यगस्यति ।\nमध्ये वामनमासीनं विश्वे देवा उपासते ॥ ३॥\nअस्य विस्रंसमानस्य शरीरस्थस्य देहिनः ।\nदेहाद्विमुच्यमानस्य किमत्र परिशिष्यते । एतद्वै तत् ॥ ४॥\nन प्राणेन नापानेन मर्त्यो जीवति कश्चन ।\nइतरेण तु जीवन्ति यस्मिन्नेतावुपाश्रितौ ॥ ५॥\nहन्त त इदं प्रवक्ष्यामि गुह्यं ब्रह्म सनातनम् ।\nयथा च मरणं प्राप्य आत्मा भवति गौतम ॥ ६॥\nयोनिमन्ये प्रपद्यन्ते शरीरत्वाय देहिनः ।\nस्थाणुमन्येऽनुसंयन्ति यथाकर्म यथाश्रुतम् ॥ ७॥\nय एष सुप्तेषु जागर्ति कामं कामं पुरुषो निर्मिमाणः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ ८॥\nअग्निर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ ९॥\nवायुर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ १०॥\nसूर्यो यथा सर्वलोकस्य चक्षु \nर्न लिप्यते चाक्षुषैर्बाह्यदोषैः ।\nएकस्तथा सर्वभूतान्तरात्मा\nन लिप्यते लोकदुःखेन बाह्यः ॥ ११॥\nएको वशी सर्वभूतान्तरात्मा\nएकं रूपं बहुधा यः करोति ।\nतमात्मस्थं येऽनुपश्यन्ति धीरा \nस्तेषां सुखं शाश्वतं नेतरेषाम् ॥ १२॥\nनित्योऽनित्यानां चेतनश्चेतनाना \nमेको बहूनां यो विदधाति कामान् ।\nतमात्मस्थं येऽनुपश्यन्ति धीरा\nस्तेषां शान्तिः शाश्वती नेतरेषाम् ॥ १३॥\nतदेतदिति मन्यन्तेऽनिर्देश्यं परमं सुखम् ।\nकथं नु तद्विजानीयां किमु भाति विभाति वा ॥ १४॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १५॥\nइति काठकोपनिषदि द्वितीयाध्याये द्वितीया वल्ली ॥\n   \n   \nऊर्ध्वमूलोऽवाक्शातख एषोऽश्वत्थः सनातनः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ १॥\nयदिदं किंच जगत्सर्वं प्राण एजति निःसृतम् ।\nमहद्भयं वज्रमुद्यतं य एतद्विदुरमृतास्ते भवन्ति ॥ २॥\nभयादस्याग्निस्तपति भयात्तपति सूर्यः ।\nभयादिन्द्रश्च वायुश्च मृत्युर्धावति पञ्चमः ॥ ३॥\nइह चेदशकद्बोद्धुं प्राक्शरीरस्य विस्रसः ।\nततः सर्गेषु लोकेषु शरीरत्वाय कल्पते ॥ ४॥\nयथादर्शे तथाऽत्मनि यथा स्वप्ने तथा पितृलोके ।\nयथाऽप्सु परीव ददृशे तथा गन्धर्वलोके\nच्छायातपयोरिव ब्रह्मलोके ॥ ५॥\nइन्द्रियाणां पृथग्भावमुदयास्तमयौ च यत् ।\nपृथगुत्पद्यमानानां मत्वा धीरो न शोचति ॥ ६॥\nइन्द्रियेभ्यः परं मनो मनसः सत्त्वमुत्तमम् ।\nसत्त्वादधि महानात्मा महतोऽव्यक्तमुत्तमम् ॥ ७॥\nअव्यक्तात्तु परः पुरुषो व्यापकोऽलिङ्ग एव च ।\nयं ज्ञात्वा मुच्यते जन्तुरमृतत्वं च गच्छति ॥ ८॥\nन सन्दृशे तिष्ठति रूपमस्य\nन चक्षुषा पश्यति कश्चनैनम् ।\nहृदा मनीषा मनसाऽभिक्लृप्तो\nय एतद्विदुरमृतास्ते भवन्ति ॥ ९॥\nयदा पञ्चावतिष्ठन्ते ज्ञानानि मनसा सह ।\nबुद्धिश्च न विचेष्टति तामाहुः परमां गतिम् ॥ १०॥\nतां योगमिति मन्यन्ते स्थिरामिन्द्रियधारणाम् ।\nअप्रमत्तस्तदा भवति योगो हि प्रभवाप्ययौ ॥ ११॥\nनैव वाचा न मनसा प्राप्तुं शक्यो न चक्षुषा ।\nअस्तीति ब्रुवतोऽन्यत्र कथं तदुपलभ्यते ॥ १२॥\nअस्तीत्येवोपलब्धव्यस्तत्त्वभावेन चोभयोः ।\nअस्तीत्येवोपलब्धस्य तत्त्वभावः प्रसीदति ॥ १३॥\nयदा सर्वे प्रमुच्यन्ते कामा येऽस्य हृदि श्रिताः ।\nअथ मर्त्योऽमृतो भवत्यत्र ब्रह्म समश्नुते ॥ १४॥\nयदा सर्वे प्रभिद्यन्ते हृदयस्येह ग्रन्थयः ।\nअथ मर्त्योऽमृतो भवत्येतावद्ध्यनुशासनम् ॥ १५॥\nशतं चैका च हृदयस्य नाड्य \nस्तासां मूर्धानमभिनिःसृतैका ।\nतयोर्ध्वमायन्नमृतत्वमेति\nविष्वङ्ङन्या उत्क्रमणे भवन्ति ॥ १६॥\nअङ्गुष्ठमात्रः पुरुषोऽन्तरात्मा\nसदा जनानां हृदये संनिविष्टः ।\nतं स्वाच्छरीरात्प्रवृहेन्मुञ्जादिवेषीकां धैर्येण ।\nतं विद्याच्छुक्रममृतं तं विद्याच्छुक्रममृतमिति ॥ १७॥\nमृत्युप्रोक्तां नचिकेतोऽथ लब्ध्वा विद्यामेतां योगविधिं च कृत्स्नम् ।\nब्रह्मप्राप्तो विरजोऽभूद्विमृत्युरन्योऽप्येवं यो विदध्यात्ममेव ॥ १८॥\nसह नाववतु । सह नौ भुनक्तु । सह वीर्यं करवावहै ।\nतेजस्विनावधीतमस्तु मा विद्विषावहै ॥ १९॥\nॐ शान्तिः शान्तिः शान्तिः ॥\nइति काठकोपनिषदि द्वितीयाध्याये तृतीया वल्ली ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\nॐ तत् सत् ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/kathopanishad/", "category": "upanishad", "text": "॥ कठोपनिषद् ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\n॥ अथ कठोपनिषद् ॥\n   \n   \nॐ उशन्ह वै वाजश्रवसः सर्ववेदसं ददौ । तस्य ह नचिकेता नाम पुत्र आस ॥ १॥\nत  ह कुमार  सन्तं दक्षिणासु नीयमानासु श्रद्धाविवेश सोऽमन्यत ॥ २॥\nपीतोदका जग्धतृणा दुग्धदोहा निरिन्द्रियाः ।\nअनन्दा नाम ते लोकास्तान्स गच्छति ता ददत् ॥ ३॥\nस होवाच पितरं तत कस्मै मां दास्यसीति ।\nद्वितीयं तृतीयं त  होवाच मृत्यवे त्वा ददामीति ॥ ४॥\nबहूनामेमि प्रथमो बहूनामेमि मध्यमः ।\nकि  स्विद्यमस्य कर्तव्यं यन्मयाऽद्य करिष्यति ॥ ५॥\nअनुपश्य यथा पूर्वे प्रतिपश्य तथा परे ।\nसस्यमिव मर्त्यः पच्यते सस्यमिवाजायते पुनः ॥ ६॥\nवैश्वानरः प्रविशति अतिथिर्ब्राह्मणो गृहान् ।\nतस्यैता  शान्तिं कुर्वन्ति हर वैवस्वतोदकम् ॥ ७॥\nआशाप्रतीक्षे सङ्गत  सूनृतां च इष्टापूर्ते पुत्रपशू श्च सर्वान् ।\nएतद्वृङ्क्ते पुरुषस्याल्पमेधसो यस्यानश्नन्वसति ब्राह्मणो गृहे ॥ ८॥\nतिस्रो रात्रीर्यदवात्सीर्गृहे मे अनश्नन् ब्रह्मन्नतिथिर्नमस्यः ।\nनमस्तेऽस्तु ब्रह्मन्स्वस्ति मेऽस्तु तस्मात्प्रति त्रीन्वरान्वृणीष्व ॥ ९॥\nशान्तसङ्कल्पः सुमना यथा स्याद्वीतमन्युर्गौतमो माभिमृत्यो ।\nत्वत्प्रसृष्टं माऽभिवदेत्प्रतीत एतत् त्रयाणां प्रथम वरं वृणे ॥ १०॥\nयथा पुरस्ताद्भविता प्रतीत औद्दालकिरारुणिर्मत्प्रसृष्टः ।\nसुख  रात्रीः शयिता वीतमन्युः त्वां ददृशिवान्मृत्युमुखात् प्रमुक्तम् ॥ ११॥\nस्वर्गे लोके न भयं किञ्चनास्ति न तत्र त्वं न जरया बिभेति ।\nउभे तीर्त्वा अशनायापिपासे शोकातिगो मोदते स्वर्गलोके ॥ १२॥\nस त्वमग्नि  स्वर्ग्यमध्येषि मृत्यो प्रब्रूहि त्व  श्रद्दधानाय मह्यम् ।\nस्वर्गलोका अमृतत्वं भजन्त एतद् द्वितीयेन वृणे वरेण ॥ १३॥\nप्र ते ब्रवीमि तदु मे निबोध स्वर्ग्यमग्निं नचिकेतः प्रजानन् ।\nअनन्तलोकाप्तिमथो प्रतिष्ठां विद्धि त्वमेतं निहितं गुहायाम् ॥ १४॥\nलोकादिमग्निं तमुवाच तस्मै या इष्टका यावतीर्वा यथा वा ।\nस चापि तत्प्रत्यवदद्यथोक्तं अथास्य मृत्युः पुनरेवाह तुष्टः ॥ १५॥\nतमब्रवीत्प्रीयमाणो महात्मा वरं तवेहाद्य ददामि भूयः ।\nतवैव नाम्ना भवितायमग्निः सृङ्कां चेमामनेकरूपां गृहाण ॥ १६॥\nत्रिणाचिकेतस्त्रिभिरेत्य सन्धिं त्रिकर्मकृत्तरति जन्ममृत्यू ।\nब्रह्मजज्ञं देवमीड्यं विदित्वा निचाय्य मा  शान्तिमत्यन्तमेति ॥ १७॥\nत्रिणाचिकेतस्त्रयमेतद्विदित्वा य एवं विद्वा श्चिनुते नाचिकेतम् ।\nस मृत्युपाशान्पुरतः प्रणोद्य शोकातिगो मोदते स्वर्गलोके ॥ १८॥\nएष तेऽग्निर्नचिकेतः स्वर्ग्यो यमवृणीथा द्वितीयेन वरेण ।\nएतमग्निं तवैव प्रवक्ष्यन्ति जनासः तृतीयं वरं नचिकेतो वृणीष्व ॥ १९॥\nयेयं प्रेते विचिकित्सा मनुष्ये अस्तीत्येके नायमस्तीति चैके ।\nएतद्विद्यामनुशिष्टस्त्वयाऽहं वराणामेष वरस्तृतीयः ॥ २०॥\nदेवैरत्रापि विचिकित्सितं पुरा न हि सुविज्ञेयमणुरेष धर्मः ।\nअन्यं वरं नचिकेतो वृणीष्व मा मोपरोत्सीरति मा सृजैनम् ॥ २१॥\nदेवैरत्रापि विचिकित्सितं किल त्वं च मृत्यो यन्न सुज्ञेयमात्थ ।\nवक्ता चास्य त्वादृगन्यो न लभ्यो नान्यो वरस्तुल्य एतस्य कश्चित् ॥ २२॥\nशतायुषः पुत्रपौत्रान्वृणीष्वा बहून्पशून् हस्तिहिरण्यमश्वान् ।\nभूमेर्महदायतनं वृणीष्व स्वयं च जीव शरदो यावदिच्छसि ॥ २३॥\nएतत्तुल्यं यदि मन्यसे वरं वृणीष्व वित्तं चिरजीविकां च ।\nमहाभूमौ नचिकेतस्त्वमेधि कामानां त्वा कामभाजं करोमि ॥ २४॥\nये ये कामा दुर्लभा मर्त्यलोके सर्वान् कामा श्छन्दतः प्रार्थयस्व ।\nइमा रामाः सरथाः सतूर्या न हीदृशा लम्भनीया मनुष्यैः ।\nआभिर्मत्प्रत्ताभिः परिचारयस्व नचिकेतो मरणं माऽनुप्राक्षीः ॥ २५॥\nश्वोभावा मर्त्यस्य यदन्तकैतत् सर्वेन्द्रियाणां जरयन्ति तेजः ।\nअपि सर्वं जीवितमल्पमेव तवैव वाहास्तव नृत्यगीते ॥ २६॥\nन वित्तेन तर्पणीयो मनुष्यो लप्स्यामहे वित्तमद्राक्ष्म चेत्त्वा ।\nजीविष्यामो यावदीशिष्यसि त्वं वरस्तु मे वरणीयः स एव ॥ २७॥\nअजीर्यताममृतानामुपेत्य जीर्यन्मर्त्यः क्वधःस्थः प्रजानन् ।\nअभिध्यायन्वर्णरतिप्रमोदान् अतिदीर्घे जीविते को रमेत ॥ २८॥\nयस्मिन्निदं विचिकित्सन्ति मृत्यो यत्साम्पराये महति ब्रूहि नस्तत् ।\nयोऽयं वरो गूढमनुप्रविष्टो नान्यं तस्मान्नचिकेता वृणीते ॥ २९॥\n॥ इति काठकोपनिषदि प्रथमाध्याये प्रथमा वल्ली ॥\n   \n   \nअन्यच्छ्रेयोऽन्यदुतैव प्रेय \nस्ते उभे नानार्थे पुरुष  सिनीतः ।\nतयोः श्रेय आददानस्य साधु\nभवति हीयतेऽर्थाद्य उ प्रेयो वृणीते ॥ १॥\nश्रेयश्च प्रेयश्च मनुष्यमेतः\nतौ सम्परीत्य विविनक्ति धीरः ।\nश्रेयो हि धीरोऽभि प्रेयसो वृणीते\nप्रेयो मन्दो योगक्षेमाद्वृणीते ॥ २॥\nस त्वं प्रियान्प्रियरूपांश्च कामान्\nअभिध्यायन्नचिकेतोऽत्यस्राक्षीः ।\nनैता  सृङ्कां वित्तमयीमवाप्तो\nयस्यां मज्जन्ति बहवो मनुष्याः ॥ ३॥\nदूरमेते विपरीते विषूची\nअविद्या या च विद्येति ज्ञाता ।\nविद्याभीप्सिनं नचिकेतसं मन्ये\nन त्वा कामा बहवोऽलोलुपन्त ॥ ४॥\nअविद्यायामन्तरे वर्तमानाः\nस्वयं धीराः पण्डितंमन्यमानाः ।\nदन्द्रम्यमाणाः परियन्ति मूढा\nअन्धेनैव नीयमाना यथान्धाः ॥ ५॥\nन साम्परायः प्रतिभाति बालं\nप्रमाद्यन्तं वित्तमोहेन मूढम् ।\nअयं लोको नास्ति पर इति मानी\nपुनः पुनर्वशमापद्यते मे ॥ ६॥\nश्रवणायापि बहुभिर्यो न लभ्यः\nशृण्वन्तोऽपि बहवो यं न विद्युः ।\nआश्चर्यो वक्ता कुशलोऽस्य लब्धा\nआश्चर्यो ज्ञाता कुशलानुशिष्टः ॥ ७॥\nन नरेणावरेण प्रोक्त\nएष सुविज्ञेयो बहुधा चिन्त्यमानः ।\nअनन्यप्रोक्ते गतिरत्र नास्ति\nअणीयान्ह्यतर्क्यमणुप्रमाणात् ॥ ८॥\nनैषा तर्केण मतिरापनेया\nप्रोक्तान्येनैव सुज्ञानाय प्रेष्ठ ।\nयां त्वमापः सत्यधृतिर्बतासि\nत्वादृङ् नो भूयान्नचिकेतः प्रष्टा ॥ ९॥\nजानाम्यह  शेवधिरित्यनित्यं\nन ह्यध्रुवैः प्राप्यते हि ध्रुवं तत् ।\nततो मया नाचिकेतश्चितोऽग्नि \nरनित्यैर्द्रव्यैः प्राप्तवानस्मि नित्यम् ॥ १०॥\nकामस्याप्तिं जगतः प्रतिष्ठां\nक्रतोरानन्त्यमभयस्य पारम् ।\nस्तोममहदुरुगायं प्रतिष्ठां\nदृष्ट्वा धृत्या धीरो नचिकेतोऽत्यस्राक्षीः ॥ ११॥\nतं दुर्दर्शं गूढमनुप्रविष्टं\nगुहाहितं गह्वरेष्ठं पुराणम् ।\nअध्यात्मयोगाधिगमेन देवं\nमत्वा धीरो हर्षशोकौ जहाति ॥ १२॥\nएतच्छ्रुत्वा सम्परिगृह्य मर्त्यः\nप्रवृह्य धर्म्यमणुमेतमाप्य ।\nस मोदते मोदनीयं हि लब्ध्वा\nविवृत  सद्म नचिकेतसं मन्ये ॥ १३॥\nअन्यत्र धर्मादन्यत्राधर्मा \nदन्यत्रास्मात्कृताकृतात् ।\nअन्यत्र भूताच्च भव्याच्च\nयत्तत्पश्यसि तद्वद ॥ १४॥\nसर्वे वेदा यत्पदमामनन्ति\nतपांसि सर्वाणि च यद्वदन्ति ।\nयदिच्छन्तो ब्रह्मचर्यं चरन्ति\nतत्ते पदं सङ्ग्रहेण ब्रवीम्योमित्येतत् ॥ १५॥\nएतद्ध्येवाक्षरं ब्रह्म एतद्ध्येवाक्षरं परम् ।\nएतद्ध्येवाक्षरं ज्ञात्वा यो यदिच्छति तस्य तत् ॥ १६॥\nएतदालम्बनँ श्रेष्ठमेतदालम्बनं परम् ।\nएतदालम्बनं ज्ञात्वा ब्रह्मलोके महीयते ॥ १७॥\nन जायते म्रियते वा विपश्चि \nन्नायं कुतश्चिन्न बभूव कश्चित् ।\nअजो नित्यः शाश्वतोऽयं पुराणो\nन हन्यते हन्यमाने शरीरे ॥ १८॥\nहन्ता चेन्मन्यते हन्तुँ हतश्चेन्मन्यते हतम् ।\nउभौ तौ न विजानीतो नायँ हन्ति न हन्यते ॥ १९॥\nअणोरणीयान्महतो महीया \nनात्माऽस्य जन्तोर्निहितो गुहायाम् ।\nतमक्रतुः पश्यति वीतशोको\nधातुप्रसादान्महिमानमात्मनः ॥ २०॥\nआसीनो दूरं व्रजति शयानो याति सर्वतः ।\nकस्तं मदामदं देवं मदन्यो ज्ञातुमर्हति ॥ २१॥\nअशरीरँ शरीरेष्वनवस्थेष्ववस्थितम् ।\nमहान्तं विभुमात्मानं मत्वा धीरो न शोचति ॥ २२॥\nनायमात्मा प्रवचनेन लभ्यो\nन मेधया न बहुना श्रुतेन ।\nयमेवैष वृणुते तेन लभ्य\nस्तस्यैष आत्मा विवृणुते तनू  स्वाम् ॥ २३॥\nनाविरतो दुश्चरितान्नाशान्तो नासमाहितः ।\nनाशान्तमानसो वापि प्रज्ञानेनैनमाप्नुयात् ॥ २४॥\nयस्य ब्रह्म च क्षत्रं च उभे भवत ओदनः ।\nमृत्युर्यस्योपसेचनं क इत्था वेद यत्र सः ॥ २५॥\nइति काठकोपनिषदि प्रथमाध्याये द्वितीया वल्ली ॥\n   \n   \nऋतं पिबन्तौ सुकृतस्य लोके गुहां प्रविष्टौ परमे परार्धे ।\nछायातपौ ब्रह्मविदो वदन्ति पञ्चाग्नयो ये च त्रिणाचिकेताः ॥ १॥\nयः सेतुरीजानानामक्षरं ब्रह्म यत्परम् ।\nअभयं तितीर्षतां पारं नाचिकेतं शकेमहि ॥ २॥\nआत्मानं रथितं विद्धि शरीरं रथमेव तु ।\nबुद्धिं तु सारथिं विद्धि मनः प्रग्रहमेव च ॥ ३॥\nइन्द्रियाणि हयानाहुर्विषयां स्तेषु गोचरान् ।\nआत्मेन्द्रियमनोयुक्तं भोक्तेत्याहुर्मनीषिणः ॥ ४॥\nयस्त्वविज्ञानवान्भवत्ययुक्तेन मनसा सदा ।\nतस्येन्द्रियाण्यवश्यानि दुष्टाश्वा इव सारथेः ॥ ५॥\nयस्तु विज्ञानवान्भवति युक्तेन मनसा सदा ।\nतस्येन्द्रियाणि वश्यानि सदश्वा इव सारथेः ॥ ६॥\nयस्त्वविज्ञानवान्भवत्यमनस्कः सदाऽशुचिः ।\nन स तत्पदमाप्नोति संसारं चाधिगच्छति ॥ ७॥\nयस्तु विज्ञानवान्भवति समनस्कः सदा शुचिः ।\nस तु तत्पदमाप्नोति यस्माद्भूयो न जायते ॥ ८॥\nविज्ञानसारथिर्यस्तु मनः प्रग्रहवान्नरः ।\nसोऽध्वनः पारमाप्नोति तद्विष्णोः परमं पदम् ॥ ९॥\nइन्द्रियेभ्यः परा ह्यर्था अर्थेभ्यश्च परं मनः ।\nमनसस्तु परा बुद्धिर्बुद्धेरात्मा महान्परः ॥ १०॥\nमहतः परमव्यक्तमव्यक्तात्पुरुषः परः ।\nपुरुषान्न परं किञ्चित्सा काष्ठा सा परा गतिः ॥ ११॥\nएष सर्वेषु भूतेषु गूढोऽत्मा न प्रकाशते ।\nदृश्यते त्वग्र्यया बुद्ध्या सूक्ष्मया सूक्ष्मदर्शिभिः ॥ १२॥\nयच्छेद्वाङ्मनसी प्राज्ञस्तद्यच्छेज्ज्ञान आत्मनि ।\nज्ञानमात्मनि महति नियच्छेत्तद्यच्छेच्छान्त आत्मनि ॥ १३॥\nउत्तिष्ठत जाग्रत प्राप्य वरान्निबोधत ।\nक्षुरस्य धारा निशिता दुरत्यया दुर्गं पथस्तत्कवयो वदन्ति ॥ १४॥\nअशब्दमस्पर्शमरूपमव्ययं तथाऽरसं नित्यमगन्धवच्च यत् ।\nअनाद्यनन्तं महतः परं ध्रुवं निचाय्य तं मृत्युमुखात् प्रमुच्यते ॥ १५॥\nनाचिकेतमुपाख्यानं मृत्युप्रोक्तँ सनातनम् ।\nउक्त्वा श्रुत्वा च मेधावी ब्रह्मलोके महीयते ॥ १६॥\nय इमं परमं गुह्यं श्रावयेद् ब्रह्मसंसदि ।\nप्रयतः श्राद्धकाले वा तदानन्त्याय कल्पते । तदानन्त्याय कल्पत इति ॥ १७॥\nइति काठकोपनिषदि प्रथमाध्याये तृतीया वल्ली ॥\n   \n   \nपराञ्चि खानि व्यतृणत् स्वयम्भू \nस्तस्मात्पराङ्पश्यति नान्तरात्मन् ।\nकश्चिद्धीरः प्रत्यगात्मानमैक्ष \nदावृत्तचक्षुरमृतत्वमिच्छन् ॥ १॥\nपराचः कामाननुयन्ति बाला \nस्ते मृत्योर्यन्ति विततस्य पाशम् ।\nअथ धीरा अमृतत्वं विदित्वा\nध्रुवमध्रुवेष्विह न प्रार्थयन्ते ॥ २॥\nयेन रूपं रसं गन्धं शब्दान् स्पर्शांश्च मैथुनान् ।\nएतेनैव विजानाति किमत्र परिशिष्यते । एतद्वै तत् ॥ ३॥\nस्वप्नान्तं जागरितान्तं चोभौ येनानुपश्यति ।\nमहान्तं विभुमात्मानं मत्वा धीरो न शोचति ॥ ४॥\nय इमं मध्वदं वेद आत्मानं जीवमन्तिकात् ।\nईशानं भूतभव्यस्य न ततो विजुगुप्सते । एतद्वै तत् ॥ ५॥\nयः पूर्वं तपसो जातमद्भ्यः पूर्वमजायत ।\nगुहां प्रविश्य तिष्ठन्तं यो भूतेभिर्व्यपश्यत । एतद्वै तत् ॥ ६॥\nया प्राणेन सम्भवत्यदितिर्देवतामयी ।\nगुहां प्रविश्य तिष्ठन्तीं या भूतेभिर्व्यजायत । एतद्वै तत् ॥ ७॥\nअरण्योर्निर्हितो जातवेदा गर्भ इव सुभृतो गर्भिणीभिः ।\nदिवे दिव ईड्यो जागृवद्भिर्हविष्मद्भिर्मनुष्येभिरग्निः । एतद्वै तत् ॥ ८॥\nयतश्चोदेति सूर्यः अस्तं यत्र च गच्छति ।\nतं देवाः सर्वे अर्पितास्तदु नात्येति कश्चन । एतद्वै तत् ॥ ९॥\nयदेवेह तदमुत्र यदमुत्र तदन्विह ।\nमृत्योः स मृत्युमाप्नोति य इह नानेव पश्यति ॥ १०॥\nमनसैवेदमाप्तव्यं नेह नानास्ति किञ्चन ।\nमृत्योः स मृत्युं गच्छति य इह नानेव पश्यति ॥ ११॥\nअङ्गुष्ठमात्रः पुरुषो मध्य आत्मनि तिष्ठति ।\nईशानं भूतभव्यस्य न ततो विजुगुप्सते । एतद्वै तत् ॥ १२॥\nअङ्गुष्ठमात्रः पुरुषो ज्योतिरिवाधूमकः ।\nईशानो भूतभव्यस्य स एवाद्य स उ श्वः । एतद्वै तत् ॥ १३॥\nयथोदकं दुर्गे वृष्टं पर्वतेषु विधावति ।\nएवं धर्मान् पृथक्पश्यंस्तानेवानुविधावति ॥ १४॥\nयथोदकं शुद्धे शुद्धमासिक्तं तादृगेव भवति ।\nएवं मुनेर्विजानत आत्मा भवति गौतम ॥ १५॥\nइति काठकोपनिषदि द्वितीयाध्याये प्रथमा वल्ली ॥\n   \n   \nपुरमेकादशद्वारमजस्यावक्रचेतसः ।\nअनुष्ठाय न शोचति विमुक्तश्च विमुच्यते । एतद्वै तत् ॥ १॥\nह सः शुचिषद्वसुरान्तरिक्षस \nद्धोता वेदिषदतिथिर्दुरोणसत् ।\nनृषद्वरसदृतसद्व्योमस \nदब्जा गोजा ऋतजा अद्रिजा ऋतं बृहत् ॥ २॥\nऊर्ध्वं प्राणमुन्नयति अपानं प्रत्यगस्यति ।\nमध्ये वामनमासीनं विश्वे देवा उपासते ॥ ३॥\nअस्य विस्रंसमानस्य शरीरस्थस्य देहिनः ।\nदेहाद्विमुच्यमानस्य किमत्र परिशिष्यते । एतद्वै तत् ॥ ४॥\nन प्राणेन नापानेन मर्त्यो जीवति कश्चन ।\nइतरेण तु जीवन्ति यस्मिन्नेतावुपाश्रितौ ॥ ५॥\nहन्त त इदं प्रवक्ष्यामि गुह्यं ब्रह्म सनातनम् ।\nयथा च मरणं प्राप्य आत्मा भवति गौतम ॥ ६॥\nयोनिमन्ये प्रपद्यन्ते शरीरत्वाय देहिनः ।\nस्थाणुमन्येऽनुसंयन्ति यथाकर्म यथाश्रुतम् ॥ ७॥\nय एष सुप्तेषु जागर्ति कामं कामं पुरुषो निर्मिमाणः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ ८॥\nअग्निर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ ९॥\nवायुर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ १०॥\nसूर्यो यथा सर्वलोकस्य चक्षु \nर्न लिप्यते चाक्षुषैर्बाह्यदोषैः ।\nएकस्तथा सर्वभूतान्तरात्मा\nन लिप्यते लोकदुःखेन बाह्यः ॥ ११॥\nएको वशी सर्वभूतान्तरात्मा\nएकं रूपं बहुधा यः करोति ।\nतमात्मस्थं येऽनुपश्यन्ति धीरा \nस्तेषां सुखं शाश्वतं नेतरेषाम् ॥ १२॥\nनित्योऽनित्यानां चेतनश्चेतनाना \nमेको बहूनां यो विदधाति कामान् ।\nतमात्मस्थं येऽनुपश्यन्ति धीरा\nस्तेषां शान्तिः शाश्वती नेतरेषाम् ॥ १३॥\nतदेतदिति मन्यन्तेऽनिर्देश्यं परमं सुखम् ।\nकथं नु तद्विजानीयां किमु भाति विभाति वा ॥ १४॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १५॥\nइति काठकोपनिषदि द्वितीयाध्याये द्वितीया वल्ली ॥\n   \n   \nऊर्ध्वमूलोऽवाक्शातख एषोऽश्वत्थः सनातनः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ १॥\nयदिदं किंच जगत्सर्वं प्राण एजति निःसृतम् ।\nमहद्भयं वज्रमुद्यतं य एतद्विदुरमृतास्ते भवन्ति ॥ २॥\nभयादस्याग्निस्तपति भयात्तपति सूर्यः ।\nभयादिन्द्रश्च वायुश्च मृत्युर्धावति पञ्चमः ॥ ३॥\nइह चेदशकद्बोद्धुं प्राक्शरीरस्य विस्रसः ।\nततः सर्गेषु लोकेषु शरीरत्वाय कल्पते ॥ ४॥\nयथादर्शे तथाऽत्मनि यथा स्वप्ने तथा पितृलोके ।\nयथाऽप्सु परीव ददृशे तथा गन्धर्वलोके\nच्छायातपयोरिव ब्रह्मलोके ॥ ५॥\nइन्द्रियाणां पृथग्भावमुदयास्तमयौ च यत् ।\nपृथगुत्पद्यमानानां मत्वा धीरो न शोचति ॥ ६॥\nइन्द्रियेभ्यः परं मनो मनसः सत्त्वमुत्तमम् ।\nसत्त्वादधि महानात्मा महतोऽव्यक्तमुत्तमम् ॥ ७॥\nअव्यक्तात्तु परः पुरुषो व्यापकोऽलिङ्ग एव च ।\nयं ज्ञात्वा मुच्यते जन्तुरमृतत्वं च गच्छति ॥ ८॥\nन सन्दृशे तिष्ठति रूपमस्य\nन चक्षुषा पश्यति कश्चनैनम् ।\nहृदा मनीषा मनसाऽभिक्लृप्तो\nय एतद्विदुरमृतास्ते भवन्ति ॥ ९॥\nयदा पञ्चावतिष्ठन्ते ज्ञानानि मनसा सह ।\nबुद्धिश्च न विचेष्टति तामाहुः परमां गतिम् ॥ १०॥\nतां योगमिति मन्यन्ते स्थिरामिन्द्रियधारणाम् ।\nअप्रमत्तस्तदा भवति योगो हि प्रभवाप्ययौ ॥ ११॥\nनैव वाचा न मनसा प्राप्तुं शक्यो न चक्षुषा ।\nअस्तीति ब्रुवतोऽन्यत्र कथं तदुपलभ्यते ॥ १२॥\nअस्तीत्येवोपलब्धव्यस्तत्त्वभावेन चोभयोः ।\nअस्तीत्येवोपलब्धस्य तत्त्वभावः प्रसीदति ॥ १३॥\nयदा सर्वे प्रमुच्यन्ते कामा येऽस्य हृदि श्रिताः ।\nअथ मर्त्योऽमृतो भवत्यत्र ब्रह्म समश्नुते ॥ १४॥\nयदा सर्वे प्रभिद्यन्ते हृदयस्येह ग्रन्थयः ।\nअथ मर्त्योऽमृतो भवत्येतावद्ध्यनुशासनम् ॥ १५॥\nशतं चैका च हृदयस्य नाड्य \nस्तासां मूर्धानमभिनिःसृतैका ।\nतयोर्ध्वमायन्नमृतत्वमेति\nविष्वङ्ङन्या उत्क्रमणे भवन्ति ॥ १६॥\nअङ्गुष्ठमात्रः पुरुषोऽन्तरात्मा\nसदा जनानां हृदये संनिविष्टः ।\nतं स्वाच्छरीरात्प्रवृहेन्मुञ्जादिवेषीकां धैर्येण ।\nतं विद्याच्छुक्रममृतं तं विद्याच्छुक्रममृतमिति ॥ १७॥\nमृत्युप्रोक्तां नचिकेतोऽथ लब्ध्वा विद्यामेतां योगविधिं च कृत्स्नम् ।\nब्रह्मप्राप्तो विरजोऽभूद्विमृत्युरन्योऽप्येवं यो विदध्यात्ममेव ॥ १८॥\nसह नाववतु । सह नौ भुनक्तु । सह वीर्यं करवावहै ।\nतेजस्विनावधीतमस्तु मा विद्विषावहै ॥ १९॥\nॐ शान्तिः शान्तिः शान्तिः ॥\nइति काठकोपनिषदि द्वितीयाध्याये तृतीया वल्ली ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\nॐ तत् सत् ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/kathopanishad/", "category": "upanishad", "text": "॥ कठोपनिषद् ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\n॥ अथ कठोपनिषद् ॥\n   \n   \nॐ उशन्ह वै वाजश्रवसः सर्ववेदसं ददौ । तस्य ह नचिकेता नाम पुत्र आस ॥ १॥\nत  ह कुमार  सन्तं दक्षिणासु नीयमानासु श्रद्धाविवेश सोऽमन्यत ॥ २॥\nपीतोदका जग्धतृणा दुग्धदोहा निरिन्द्रियाः ।\nअनन्दा नाम ते लोकास्तान्स गच्छति ता ददत् ॥ ३॥\nस होवाच पितरं तत कस्मै मां दास्यसीति ।\nद्वितीयं तृतीयं त  होवाच मृत्यवे त्वा ददामीति ॥ ४॥\nबहूनामेमि प्रथमो बहूनामेमि मध्यमः ।\nकि  स्विद्यमस्य कर्तव्यं यन्मयाऽद्य करिष्यति ॥ ५॥\nअनुपश्य यथा पूर्वे प्रतिपश्य तथा परे ।\nसस्यमिव मर्त्यः पच्यते सस्यमिवाजायते पुनः ॥ ६॥\nवैश्वानरः प्रविशति अतिथिर्ब्राह्मणो गृहान् ।\nतस्यैता  शान्तिं कुर्वन्ति हर वैवस्वतोदकम् ॥ ७॥\nआशाप्रतीक्षे सङ्गत  सूनृतां च इष्टापूर्ते पुत्रपशू श्च सर्वान् ।\nएतद्वृङ्क्ते पुरुषस्याल्पमेधसो यस्यानश्नन्वसति ब्राह्मणो गृहे ॥ ८॥\nतिस्रो रात्रीर्यदवात्सीर्गृहे मे अनश्नन् ब्रह्मन्नतिथिर्नमस्यः ।\nनमस्तेऽस्तु ब्रह्मन्स्वस्ति मेऽस्तु तस्मात्प्रति त्रीन्वरान्वृणीष्व ॥ ९॥\nशान्तसङ्कल्पः सुमना यथा स्याद्वीतमन्युर्गौतमो माभिमृत्यो ।\nत्वत्प्रसृष्टं माऽभिवदेत्प्रतीत एतत् त्रयाणां प्रथम वरं वृणे ॥ १०॥\nयथा पुरस्ताद्भविता प्रतीत औद्दालकिरारुणिर्मत्प्रसृष्टः ।\nसुख  रात्रीः शयिता वीतमन्युः त्वां ददृशिवान्मृत्युमुखात् प्रमुक्तम् ॥ ११॥\nस्वर्गे लोके न भयं किञ्चनास्ति न तत्र त्वं न जरया बिभेति ।\nउभे तीर्त्वा अशनायापिपासे शोकातिगो मोदते स्वर्गलोके ॥ १२॥\nस त्वमग्नि  स्वर्ग्यमध्येषि मृत्यो प्रब्रूहि त्व  श्रद्दधानाय मह्यम् ।\nस्वर्गलोका अमृतत्वं भजन्त एतद् द्वितीयेन वृणे वरेण ॥ १३॥\nप्र ते ब्रवीमि तदु मे निबोध स्वर्ग्यमग्निं नचिकेतः प्रजानन् ।\nअनन्तलोकाप्तिमथो प्रतिष्ठां विद्धि त्वमेतं निहितं गुहायाम् ॥ १४॥\nलोकादिमग्निं तमुवाच तस्मै या इष्टका यावतीर्वा यथा वा ।\nस चापि तत्प्रत्यवदद्यथोक्तं अथास्य मृत्युः पुनरेवाह तुष्टः ॥ १५॥\nतमब्रवीत्प्रीयमाणो महात्मा वरं तवेहाद्य ददामि भूयः ।\nतवैव नाम्ना भवितायमग्निः सृङ्कां चेमामनेकरूपां गृहाण ॥ १६॥\nत्रिणाचिकेतस्त्रिभिरेत्य सन्धिं त्रिकर्मकृत्तरति जन्ममृत्यू ।\nब्रह्मजज्ञं देवमीड्यं विदित्वा निचाय्य मा  शान्तिमत्यन्तमेति ॥ १७॥\nत्रिणाचिकेतस्त्रयमेतद्विदित्वा य एवं विद्वा श्चिनुते नाचिकेतम् ।\nस मृत्युपाशान्पुरतः प्रणोद्य शोकातिगो मोदते स्वर्गलोके ॥ १८॥\nएष तेऽग्निर्नचिकेतः स्वर्ग्यो यमवृणीथा द्वितीयेन वरेण ।\nएतमग्निं तवैव प्रवक्ष्यन्ति जनासः तृतीयं वरं नचिकेतो वृणीष्व ॥ १९॥\nयेयं प्रेते विचिकित्सा मनुष्ये अस्तीत्येके नायमस्तीति चैके ।\nएतद्विद्यामनुशिष्टस्त्वयाऽहं वराणामेष वरस्तृतीयः ॥ २०॥\nदेवैरत्रापि विचिकित्सितं पुरा न हि सुविज्ञेयमणुरेष धर्मः ।\nअन्यं वरं नचिकेतो वृणीष्व मा मोपरोत्सीरति मा सृजैनम् ॥ २१॥\nदेवैरत्रापि विचिकित्सितं किल त्वं च मृत्यो यन्न सुज्ञेयमात्थ ।\nवक्ता चास्य त्वादृगन्यो न लभ्यो नान्यो वरस्तुल्य एतस्य कश्चित् ॥ २२॥\nशतायुषः पुत्रपौत्रान्वृणीष्वा बहून्पशून् हस्तिहिरण्यमश्वान् ।\nभूमेर्महदायतनं वृणीष्व स्वयं च जीव शरदो यावदिच्छसि ॥ २३॥\nएतत्तुल्यं यदि मन्यसे वरं वृणीष्व वित्तं चिरजीविकां च ।\nमहाभूमौ नचिकेतस्त्वमेधि कामानां त्वा कामभाजं करोमि ॥ २४॥\nये ये कामा दुर्लभा मर्त्यलोके सर्वान् कामा श्छन्दतः प्रार्थयस्व ।\nइमा रामाः सरथाः सतूर्या न हीदृशा लम्भनीया मनुष्यैः ।\nआभिर्मत्प्रत्ताभिः परिचारयस्व नचिकेतो मरणं माऽनुप्राक्षीः ॥ २५॥\nश्वोभावा मर्त्यस्य यदन्तकैतत् सर्वेन्द्रियाणां जरयन्ति तेजः ।\nअपि सर्वं जीवितमल्पमेव तवैव वाहास्तव नृत्यगीते ॥ २६॥\nन वित्तेन तर्पणीयो मनुष्यो लप्स्यामहे वित्तमद्राक्ष्म चेत्त्वा ।\nजीविष्यामो यावदीशिष्यसि त्वं वरस्तु मे वरणीयः स एव ॥ २७॥\nअजीर्यताममृतानामुपेत्य जीर्यन्मर्त्यः क्वधःस्थः प्रजानन् ।\nअभिध्यायन्वर्णरतिप्रमोदान् अतिदीर्घे जीविते को रमेत ॥ २८॥\nयस्मिन्निदं विचिकित्सन्ति मृत्यो यत्साम्पराये महति ब्रूहि नस्तत् ।\nयोऽयं वरो गूढमनुप्रविष्टो नान्यं तस्मान्नचिकेता वृणीते ॥ २९॥\n॥ इति काठकोपनिषदि प्रथमाध्याये प्रथमा वल्ली ॥\n   \n   \nअन्यच्छ्रेयोऽन्यदुतैव प्रेय \nस्ते उभे नानार्थे पुरुष  सिनीतः ।\nतयोः श्रेय आददानस्य साधु\nभवति हीयतेऽर्थाद्य उ प्रेयो वृणीते ॥ १॥\nश्रेयश्च प्रेयश्च मनुष्यमेतः\nतौ सम्परीत्य विविनक्ति धीरः ।\nश्रेयो हि धीरोऽभि प्रेयसो वृणीते\nप्रेयो मन्दो योगक्षेमाद्वृणीते ॥ २॥\nस त्वं प्रियान्प्रियरूपांश्च कामान्\nअभिध्यायन्नचिकेतोऽत्यस्राक्षीः ।\nनैता  सृङ्कां वित्तमयीमवाप्तो\nयस्यां मज्जन्ति बहवो मनुष्याः ॥ ३॥\nदूरमेते विपरीते विषूची\nअविद्या या च विद्येति ज्ञाता ।\nविद्याभीप्सिनं नचिकेतसं मन्ये\nन त्वा कामा बहवोऽलोलुपन्त ॥ ४॥\nअविद्यायामन्तरे वर्तमानाः\nस्वयं धीराः पण्डितंमन्यमानाः ।\nदन्द्रम्यमाणाः परियन्ति मूढा\nअन्धेनैव नीयमाना यथान्धाः ॥ ५॥\nन साम्परायः प्रतिभाति बालं\nप्रमाद्यन्तं वित्तमोहेन मूढम् ।\nअयं लोको नास्ति पर इति मानी\nपुनः पुनर्वशमापद्यते मे ॥ ६॥\nश्रवणायापि बहुभिर्यो न लभ्यः\nशृण्वन्तोऽपि बहवो यं न विद्युः ।\nआश्चर्यो वक्ता कुशलोऽस्य लब्धा\nआश्चर्यो ज्ञाता कुशलानुशिष्टः ॥ ७॥\nन नरेणावरेण प्रोक्त\nएष सुविज्ञेयो बहुधा चिन्त्यमानः ।\nअनन्यप्रोक्ते गतिरत्र नास्ति\nअणीयान्ह्यतर्क्यमणुप्रमाणात् ॥ ८॥\nनैषा तर्केण मतिरापनेया\nप्रोक्तान्येनैव सुज्ञानाय प्रेष्ठ ।\nयां त्वमापः सत्यधृतिर्बतासि\nत्वादृङ् नो भूयान्नचिकेतः प्रष्टा ॥ ९॥\nजानाम्यह  शेवधिरित्यनित्यं\nन ह्यध्रुवैः प्राप्यते हि ध्रुवं तत् ।\nततो मया नाचिकेतश्चितोऽग्नि \nरनित्यैर्द्रव्यैः प्राप्तवानस्मि नित्यम् ॥ १०॥\nकामस्याप्तिं जगतः प्रतिष्ठां\nक्रतोरानन्त्यमभयस्य पारम् ।\nस्तोममहदुरुगायं प्रतिष्ठां\nदृष्ट्वा धृत्या धीरो नचिकेतोऽत्यस्राक्षीः ॥ ११॥\nतं दुर्दर्शं गूढमनुप्रविष्टं\nगुहाहितं गह्वरेष्ठं पुराणम् ।\nअध्यात्मयोगाधिगमेन देवं\nमत्वा धीरो हर्षशोकौ जहाति ॥ १२॥\nएतच्छ्रुत्वा सम्परिगृह्य मर्त्यः\nप्रवृह्य धर्म्यमणुमेतमाप्य ।\nस मोदते मोदनीयं हि लब्ध्वा\nविवृत  सद्म नचिकेतसं मन्ये ॥ १३॥\nअन्यत्र धर्मादन्यत्राधर्मा \nदन्यत्रास्मात्कृताकृतात् ।\nअन्यत्र भूताच्च भव्याच्च\nयत्तत्पश्यसि तद्वद ॥ १४॥\nसर्वे वेदा यत्पदमामनन्ति\nतपांसि सर्वाणि च यद्वदन्ति ।\nयदिच्छन्तो ब्रह्मचर्यं चरन्ति\nतत्ते पदं सङ्ग्रहेण ब्रवीम्योमित्येतत् ॥ १५॥\nएतद्ध्येवाक्षरं ब्रह्म एतद्ध्येवाक्षरं परम् ।\nएतद्ध्येवाक्षरं ज्ञात्वा यो यदिच्छति तस्य तत् ॥ १६॥\nएतदालम्बनँ श्रेष्ठमेतदालम्बनं परम् ।\nएतदालम्बनं ज्ञात्वा ब्रह्मलोके महीयते ॥ १७॥\nन जायते म्रियते वा विपश्चि \nन्नायं कुतश्चिन्न बभूव कश्चित् ।\nअजो नित्यः शाश्वतोऽयं पुराणो\nन हन्यते हन्यमाने शरीरे ॥ १८॥\nहन्ता चेन्मन्यते हन्तुँ हतश्चेन्मन्यते हतम् ।\nउभौ तौ न विजानीतो नायँ हन्ति न हन्यते ॥ १९॥\nअणोरणीयान्महतो महीया \nनात्माऽस्य जन्तोर्निहितो गुहायाम् ।\nतमक्रतुः पश्यति वीतशोको\nधातुप्रसादान्महिमानमात्मनः ॥ २०॥\nआसीनो दूरं व्रजति शयानो याति सर्वतः ।\nकस्तं मदामदं देवं मदन्यो ज्ञातुमर्हति ॥ २१॥\nअशरीरँ शरीरेष्वनवस्थेष्ववस्थितम् ।\nमहान्तं विभुमात्मानं मत्वा धीरो न शोचति ॥ २२॥\nनायमात्मा प्रवचनेन लभ्यो\nन मेधया न बहुना श्रुतेन ।\nयमेवैष वृणुते तेन लभ्य\nस्तस्यैष आत्मा विवृणुते तनू  स्वाम् ॥ २३॥\nनाविरतो दुश्चरितान्नाशान्तो नासमाहितः ।\nनाशान्तमानसो वापि प्रज्ञानेनैनमाप्नुयात् ॥ २४॥\nयस्य ब्रह्म च क्षत्रं च उभे भवत ओदनः ।\nमृत्युर्यस्योपसेचनं क इत्था वेद यत्र सः ॥ २५॥\nइति काठकोपनिषदि प्रथमाध्याये द्वितीया वल्ली ॥\n   \n   \nऋतं पिबन्तौ सुकृतस्य लोके गुहां प्रविष्टौ परमे परार्धे ।\nछायातपौ ब्रह्मविदो वदन्ति पञ्चाग्नयो ये च त्रिणाचिकेताः ॥ १॥\nयः सेतुरीजानानामक्षरं ब्रह्म यत्परम् ।\nअभयं तितीर्षतां पारं नाचिकेतं शकेमहि ॥ २॥\nआत्मानं रथितं विद्धि शरीरं रथमेव तु ।\nबुद्धिं तु सारथिं विद्धि मनः प्रग्रहमेव च ॥ ३॥\nइन्द्रियाणि हयानाहुर्विषयां स्तेषु गोचरान् ।\nआत्मेन्द्रियमनोयुक्तं भोक्तेत्याहुर्मनीषिणः ॥ ४॥\nयस्त्वविज्ञानवान्भवत्ययुक्तेन मनसा सदा ।\nतस्येन्द्रियाण्यवश्यानि दुष्टाश्वा इव सारथेः ॥ ५॥\nयस्तु विज्ञानवान्भवति युक्तेन मनसा सदा ।\nतस्येन्द्रियाणि वश्यानि सदश्वा इव सारथेः ॥ ६॥\nयस्त्वविज्ञानवान्भवत्यमनस्कः सदाऽशुचिः ।\nन स तत्पदमाप्नोति संसारं चाधिगच्छति ॥ ७॥\nयस्तु विज्ञानवान्भवति समनस्कः सदा शुचिः ।\nस तु तत्पदमाप्नोति यस्माद्भूयो न जायते ॥ ८॥\nविज्ञानसारथिर्यस्तु मनः प्रग्रहवान्नरः ।\nसोऽध्वनः पारमाप्नोति तद्विष्णोः परमं पदम् ॥ ९॥\nइन्द्रियेभ्यः परा ह्यर्था अर्थेभ्यश्च परं मनः ।\nमनसस्तु परा बुद्धिर्बुद्धेरात्मा महान्परः ॥ १०॥\nमहतः परमव्यक्तमव्यक्तात्पुरुषः परः ।\nपुरुषान्न परं किञ्चित्सा काष्ठा सा परा गतिः ॥ ११॥\nएष सर्वेषु भूतेषु गूढोऽत्मा न प्रकाशते ।\nदृश्यते त्वग्र्यया बुद्ध्या सूक्ष्मया सूक्ष्मदर्शिभिः ॥ १२॥\nयच्छेद्वाङ्मनसी प्राज्ञस्तद्यच्छेज्ज्ञान आत्मनि ।\nज्ञानमात्मनि महति नियच्छेत्तद्यच्छेच्छान्त आत्मनि ॥ १३॥\nउत्तिष्ठत जाग्रत प्राप्य वरान्निबोधत ।\nक्षुरस्य धारा निशिता दुरत्यया दुर्गं पथस्तत्कवयो वदन्ति ॥ १४॥\nअशब्दमस्पर्शमरूपमव्ययं तथाऽरसं नित्यमगन्धवच्च यत् ।\nअनाद्यनन्तं महतः परं ध्रुवं निचाय्य तं मृत्युमुखात् प्रमुच्यते ॥ १५॥\nनाचिकेतमुपाख्यानं मृत्युप्रोक्तँ सनातनम् ।\nउक्त्वा श्रुत्वा च मेधावी ब्रह्मलोके महीयते ॥ १६॥\nय इमं परमं गुह्यं श्रावयेद् ब्रह्मसंसदि ।\nप्रयतः श्राद्धकाले वा तदानन्त्याय कल्पते । तदानन्त्याय कल्पत इति ॥ १७॥\nइति काठकोपनिषदि प्रथमाध्याये तृतीया वल्ली ॥\n   \n   \nपराञ्चि खानि व्यतृणत् स्वयम्भू \nस्तस्मात्पराङ्पश्यति नान्तरात्मन् ।\nकश्चिद्धीरः प्रत्यगात्मानमैक्ष \nदावृत्तचक्षुरमृतत्वमिच्छन् ॥ १॥\nपराचः कामाननुयन्ति बाला \nस्ते मृत्योर्यन्ति विततस्य पाशम् ।\nअथ धीरा अमृतत्वं विदित्वा\nध्रुवमध्रुवेष्विह न प्रार्थयन्ते ॥ २॥\nयेन रूपं रसं गन्धं शब्दान् स्पर्शांश्च मैथुनान् ।\nएतेनैव विजानाति किमत्र परिशिष्यते । एतद्वै तत् ॥ ३॥\nस्वप्नान्तं जागरितान्तं चोभौ येनानुपश्यति ।\nमहान्तं विभुमात्मानं मत्वा धीरो न शोचति ॥ ४॥\nय इमं मध्वदं वेद आत्मानं जीवमन्तिकात् ।\nईशानं भूतभव्यस्य न ततो विजुगुप्सते । एतद्वै तत् ॥ ५॥\nयः पूर्वं तपसो जातमद्भ्यः पूर्वमजायत ।\nगुहां प्रविश्य तिष्ठन्तं यो भूतेभिर्व्यपश्यत । एतद्वै तत् ॥ ६॥\nया प्राणेन सम्भवत्यदितिर्देवतामयी ।\nगुहां प्रविश्य तिष्ठन्तीं या भूतेभिर्व्यजायत । एतद्वै तत् ॥ ७॥\nअरण्योर्निर्हितो जातवेदा गर्भ इव सुभृतो गर्भिणीभिः ।\nदिवे दिव ईड्यो जागृवद्भिर्हविष्मद्भिर्मनुष्येभिरग्निः । एतद्वै तत् ॥ ८॥\nयतश्चोदेति सूर्यः अस्तं यत्र च गच्छति ।\nतं देवाः सर्वे अर्पितास्तदु नात्येति कश्चन । एतद्वै तत् ॥ ९॥\nयदेवेह तदमुत्र यदमुत्र तदन्विह ।\nमृत्योः स मृत्युमाप्नोति य इह नानेव पश्यति ॥ १०॥\nमनसैवेदमाप्तव्यं नेह नानास्ति किञ्चन ।\nमृत्योः स मृत्युं गच्छति य इह नानेव पश्यति ॥ ११॥\nअङ्गुष्ठमात्रः पुरुषो मध्य आत्मनि तिष्ठति ।\nईशानं भूतभव्यस्य न ततो विजुगुप्सते । एतद्वै तत् ॥ १२॥\nअङ्गुष्ठमात्रः पुरुषो ज्योतिरिवाधूमकः ।\nईशानो भूतभव्यस्य स एवाद्य स उ श्वः । एतद्वै तत् ॥ १३॥\nयथोदकं दुर्गे वृष्टं पर्वतेषु विधावति ।\nएवं धर्मान् पृथक्पश्यंस्तानेवानुविधावति ॥ १४॥\nयथोदकं शुद्धे शुद्धमासिक्तं तादृगेव भवति ।\nएवं मुनेर्विजानत आत्मा भवति गौतम ॥ १५॥\nइति काठकोपनिषदि द्वितीयाध्याये प्रथमा वल्ली ॥\n   \n   \nपुरमेकादशद्वारमजस्यावक्रचेतसः ।\nअनुष्ठाय न शोचति विमुक्तश्च विमुच्यते । एतद्वै तत् ॥ १॥\nह सः शुचिषद्वसुरान्तरिक्षस \nद्धोता वेदिषदतिथिर्दुरोणसत् ।\nनृषद्वरसदृतसद्व्योमस \nदब्जा गोजा ऋतजा अद्रिजा ऋतं बृहत् ॥ २॥\nऊर्ध्वं प्राणमुन्नयति अपानं प्रत्यगस्यति ।\nमध्ये वामनमासीनं विश्वे देवा उपासते ॥ ३॥\nअस्य विस्रंसमानस्य शरीरस्थस्य देहिनः ।\nदेहाद्विमुच्यमानस्य किमत्र परिशिष्यते । एतद्वै तत् ॥ ४॥\nन प्राणेन नापानेन मर्त्यो जीवति कश्चन ।\nइतरेण तु जीवन्ति यस्मिन्नेतावुपाश्रितौ ॥ ५॥\nहन्त त इदं प्रवक्ष्यामि गुह्यं ब्रह्म सनातनम् ।\nयथा च मरणं प्राप्य आत्मा भवति गौतम ॥ ६॥\nयोनिमन्ये प्रपद्यन्ते शरीरत्वाय देहिनः ।\nस्थाणुमन्येऽनुसंयन्ति यथाकर्म यथाश्रुतम् ॥ ७॥\nय एष सुप्तेषु जागर्ति कामं कामं पुरुषो निर्मिमाणः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ ८॥\nअग्निर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ ९॥\nवायुर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ १०॥\nसूर्यो यथा सर्वलोकस्य चक्षु \nर्न लिप्यते चाक्षुषैर्बाह्यदोषैः ।\nएकस्तथा सर्वभूतान्तरात्मा\nन लिप्यते लोकदुःखेन बाह्यः ॥ ११॥\nएको वशी सर्वभूतान्तरात्मा\nएकं रूपं बहुधा यः करोति ।\nतमात्मस्थं येऽनुपश्यन्ति धीरा \nस्तेषां सुखं शाश्वतं नेतरेषाम् ॥ १२॥\nनित्योऽनित्यानां चेतनश्चेतनाना \nमेको बहूनां यो विदधाति कामान् ।\nतमात्मस्थं येऽनुपश्यन्ति धीरा\nस्तेषां शान्तिः शाश्वती नेतरेषाम् ॥ १३॥\nतदेतदिति मन्यन्तेऽनिर्देश्यं परमं सुखम् ।\nकथं नु तद्विजानीयां किमु भाति विभाति वा ॥ १४॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १५॥\nइति काठकोपनिषदि द्वितीयाध्याये द्वितीया वल्ली ॥\n   \n   \nऊर्ध्वमूलोऽवाक्शातख एषोऽश्वत्थः सनातनः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ १॥\nयदिदं किंच जगत्सर्वं प्राण एजति निःसृतम् ।\nमहद्भयं वज्रमुद्यतं य एतद्विदुरमृतास्ते भवन्ति ॥ २॥\nभयादस्याग्निस्तपति भयात्तपति सूर्यः ।\nभयादिन्द्रश्च वायुश्च मृत्युर्धावति पञ्चमः ॥ ३॥\nइह चेदशकद्बोद्धुं प्राक्शरीरस्य विस्रसः ।\nततः सर्गेषु लोकेषु शरीरत्वाय कल्पते ॥ ४॥\nयथादर्शे तथाऽत्मनि यथा स्वप्ने तथा पितृलोके ।\nयथाऽप्सु परीव ददृशे तथा गन्धर्वलोके\nच्छायातपयोरिव ब्रह्मलोके ॥ ५॥\nइन्द्रियाणां पृथग्भावमुदयास्तमयौ च यत् ।\nपृथगुत्पद्यमानानां मत्वा धीरो न शोचति ॥ ६॥\nइन्द्रियेभ्यः परं मनो मनसः सत्त्वमुत्तमम् ।\nसत्त्वादधि महानात्मा महतोऽव्यक्तमुत्तमम् ॥ ७॥\nअव्यक्तात्तु परः पुरुषो व्यापकोऽलिङ्ग एव च ।\nयं ज्ञात्वा मुच्यते जन्तुरमृतत्वं च गच्छति ॥ ८॥\nन सन्दृशे तिष्ठति रूपमस्य\nन चक्षुषा पश्यति कश्चनैनम् ।\nहृदा मनीषा मनसाऽभिक्लृप्तो\nय एतद्विदुरमृतास्ते भवन्ति ॥ ९॥\nयदा पञ्चावतिष्ठन्ते ज्ञानानि मनसा सह ।\nबुद्धिश्च न विचेष्टति तामाहुः परमां गतिम् ॥ १०॥\nतां योगमिति मन्यन्ते स्थिरामिन्द्रियधारणाम् ।\nअप्रमत्तस्तदा भवति योगो हि प्रभवाप्ययौ ॥ ११॥\nनैव वाचा न मनसा प्राप्तुं शक्यो न चक्षुषा ।\nअस्तीति ब्रुवतोऽन्यत्र कथं तदुपलभ्यते ॥ १२॥\nअस्तीत्येवोपलब्धव्यस्तत्त्वभावेन चोभयोः ।\nअस्तीत्येवोपलब्धस्य तत्त्वभावः प्रसीदति ॥ १३॥\nयदा सर्वे प्रमुच्यन्ते कामा येऽस्य हृदि श्रिताः ।\nअथ मर्त्योऽमृतो भवत्यत्र ब्रह्म समश्नुते ॥ १४॥\nयदा सर्वे प्रभिद्यन्ते हृदयस्येह ग्रन्थयः ।\nअथ मर्त्योऽमृतो भवत्येतावद्ध्यनुशासनम् ॥ १५॥\nशतं चैका च हृदयस्य नाड्य \nस्तासां मूर्धानमभिनिःसृतैका ।\nतयोर्ध्वमायन्नमृतत्वमेति\nविष्वङ्ङन्या उत्क्रमणे भवन्ति ॥ १६॥\nअङ्गुष्ठमात्रः पुरुषोऽन्तरात्मा\nसदा जनानां हृदये संनिविष्टः ।\nतं स्वाच्छरीरात्प्रवृहेन्मुञ्जादिवेषीकां धैर्येण ।\nतं विद्याच्छुक्रममृतं तं विद्याच्छुक्रममृतमिति ॥ १७॥\nमृत्युप्रोक्तां नचिकेतोऽथ लब्ध्वा विद्यामेतां योगविधिं च कृत्स्नम् ।\nब्रह्मप्राप्तो विरजोऽभूद्विमृत्युरन्योऽप्येवं यो विदध्यात्ममेव ॥ १८॥\nसह नाववतु । सह नौ भुनक्तु । सह वीर्यं करवावहै ।\nतेजस्विनावधीतमस्तु मा विद्विषावहै ॥ १९॥\nॐ शान्तिः शान्तिः शान्तिः ॥\nइति काठकोपनिषदि द्वितीयाध्याये तृतीया वल्ली ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\nॐ तत् सत् ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/kathopanishad/", "category": "upanishad", "text": "॥ कठोपनिषद् ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\n॥ अथ कठोपनिषद् ॥\n   \n   \nॐ उशन्ह वै वाजश्रवसः सर्ववेदसं ददौ । तस्य ह नचिकेता नाम पुत्र आस ॥ १॥\nत  ह कुमार  सन्तं दक्षिणासु नीयमानासु श्रद्धाविवेश सोऽमन्यत ॥ २॥\nपीतोदका जग्धतृणा दुग्धदोहा निरिन्द्रियाः ।\nअनन्दा नाम ते लोकास्तान्स गच्छति ता ददत् ॥ ३॥\nस होवाच पितरं तत कस्मै मां दास्यसीति ।\nद्वितीयं तृतीयं त  होवाच मृत्यवे त्वा ददामीति ॥ ४॥\nबहूनामेमि प्रथमो बहूनामेमि मध्यमः ।\nकि  स्विद्यमस्य कर्तव्यं यन्मयाऽद्य करिष्यति ॥ ५॥\nअनुपश्य यथा पूर्वे प्रतिपश्य तथा परे ।\nसस्यमिव मर्त्यः पच्यते सस्यमिवाजायते पुनः ॥ ६॥\nवैश्वानरः प्रविशति अतिथिर्ब्राह्मणो गृहान् ।\nतस्यैता  शान्तिं कुर्वन्ति हर वैवस्वतोदकम् ॥ ७॥\nआशाप्रतीक्षे सङ्गत  सूनृतां च इष्टापूर्ते पुत्रपशू श्च सर्वान् ।\nएतद्वृङ्क्ते पुरुषस्याल्पमेधसो यस्यानश्नन्वसति ब्राह्मणो गृहे ॥ ८॥\nतिस्रो रात्रीर्यदवात्सीर्गृहे मे अनश्नन् ब्रह्मन्नतिथिर्नमस्यः ।\nनमस्तेऽस्तु ब्रह्मन्स्वस्ति मेऽस्तु तस्मात्प्रति त्रीन्वरान्वृणीष्व ॥ ९॥\nशान्तसङ्कल्पः सुमना यथा स्याद्वीतमन्युर्गौतमो माभिमृत्यो ।\nत्वत्प्रसृष्टं माऽभिवदेत्प्रतीत एतत् त्रयाणां प्रथम वरं वृणे ॥ १०॥\nयथा पुरस्ताद्भविता प्रतीत औद्दालकिरारुणिर्मत्प्रसृष्टः ।\nसुख  रात्रीः शयिता वीतमन्युः त्वां ददृशिवान्मृत्युमुखात् प्रमुक्तम् ॥ ११॥\nस्वर्गे लोके न भयं किञ्चनास्ति न तत्र त्वं न जरया बिभेति ।\nउभे तीर्त्वा अशनायापिपासे शोकातिगो मोदते स्वर्गलोके ॥ १२॥\nस त्वमग्नि  स्वर्ग्यमध्येषि मृत्यो प्रब्रूहि त्व  श्रद्दधानाय मह्यम् ।\nस्वर्गलोका अमृतत्वं भजन्त एतद् द्वितीयेन वृणे वरेण ॥ १३॥\nप्र ते ब्रवीमि तदु मे निबोध स्वर्ग्यमग्निं नचिकेतः प्रजानन् ।\nअनन्तलोकाप्तिमथो प्रतिष्ठां विद्धि त्वमेतं निहितं गुहायाम् ॥ १४॥\nलोकादिमग्निं तमुवाच तस्मै या इष्टका यावतीर्वा यथा वा ।\nस चापि तत्प्रत्यवदद्यथोक्तं अथास्य मृत्युः पुनरेवाह तुष्टः ॥ १५॥\nतमब्रवीत्प्रीयमाणो महात्मा वरं तवेहाद्य ददामि भूयः ।\nतवैव नाम्ना भवितायमग्निः सृङ्कां चेमामनेकरूपां गृहाण ॥ १६॥\nत्रिणाचिकेतस्त्रिभिरेत्य सन्धिं त्रिकर्मकृत्तरति जन्ममृत्यू ।\nब्रह्मजज्ञं देवमीड्यं विदित्वा निचाय्य मा  शान्तिमत्यन्तमेति ॥ १७॥\nत्रिणाचिकेतस्त्रयमेतद्विदित्वा य एवं विद्वा श्चिनुते नाचिकेतम् ।\nस मृत्युपाशान्पुरतः प्रणोद्य शोकातिगो मोदते स्वर्गलोके ॥ १८॥\nएष तेऽग्निर्नचिकेतः स्वर्ग्यो यमवृणीथा द्वितीयेन वरेण ।\nएतमग्निं तवैव प्रवक्ष्यन्ति जनासः तृतीयं वरं नचिकेतो वृणीष्व ॥ १९॥\nयेयं प्रेते विचिकित्सा मनुष्ये अस्तीत्येके नायमस्तीति चैके ।\nएतद्विद्यामनुशिष्टस्त्वयाऽहं वराणामेष वरस्तृतीयः ॥ २०॥\nदेवैरत्रापि विचिकित्सितं पुरा न हि सुविज्ञेयमणुरेष धर्मः ।\nअन्यं वरं नचिकेतो वृणीष्व मा मोपरोत्सीरति मा सृजैनम् ॥ २१॥\nदेवैरत्रापि विचिकित्सितं किल त्वं च मृत्यो यन्न सुज्ञेयमात्थ ।\nवक्ता चास्य त्वादृगन्यो न लभ्यो नान्यो वरस्तुल्य एतस्य कश्चित् ॥ २२॥\nशतायुषः पुत्रपौत्रान्वृणीष्वा बहून्पशून् हस्तिहिरण्यमश्वान् ।\nभूमेर्महदायतनं वृणीष्व स्वयं च जीव शरदो यावदिच्छसि ॥ २३॥\nएतत्तुल्यं यदि मन्यसे वरं वृणीष्व वित्तं चिरजीविकां च ।\nमहाभूमौ नचिकेतस्त्वमेधि कामानां त्वा कामभाजं करोमि ॥ २४॥\nये ये कामा दुर्लभा मर्त्यलोके सर्वान् कामा श्छन्दतः प्रार्थयस्व ।\nइमा रामाः सरथाः सतूर्या न हीदृशा लम्भनीया मनुष्यैः ।\nआभिर्मत्प्रत्ताभिः परिचारयस्व नचिकेतो मरणं माऽनुप्राक्षीः ॥ २५॥\nश्वोभावा मर्त्यस्य यदन्तकैतत् सर्वेन्द्रियाणां जरयन्ति तेजः ।\nअपि सर्वं जीवितमल्पमेव तवैव वाहास्तव नृत्यगीते ॥ २६॥\nन वित्तेन तर्पणीयो मनुष्यो लप्स्यामहे वित्तमद्राक्ष्म चेत्त्वा ।\nजीविष्यामो यावदीशिष्यसि त्वं वरस्तु मे वरणीयः स एव ॥ २७॥\nअजीर्यताममृतानामुपेत्य जीर्यन्मर्त्यः क्वधःस्थः प्रजानन् ।\nअभिध्यायन्वर्णरतिप्रमोदान् अतिदीर्घे जीविते को रमेत ॥ २८॥\nयस्मिन्निदं विचिकित्सन्ति मृत्यो यत्साम्पराये महति ब्रूहि नस्तत् ।\nयोऽयं वरो गूढमनुप्रविष्टो नान्यं तस्मान्नचिकेता वृणीते ॥ २९॥\n॥ इति काठकोपनिषदि प्रथमाध्याये प्रथमा वल्ली ॥\n   \n   \nअन्यच्छ्रेयोऽन्यदुतैव प्रेय \nस्ते उभे नानार्थे पुरुष  सिनीतः ।\nतयोः श्रेय आददानस्य साधु\nभवति हीयतेऽर्थाद्य उ प्रेयो वृणीते ॥ १॥\nश्रेयश्च प्रेयश्च मनुष्यमेतः\nतौ सम्परीत्य विविनक्ति धीरः ।\nश्रेयो हि धीरोऽभि प्रेयसो वृणीते\nप्रेयो मन्दो योगक्षेमाद्वृणीते ॥ २॥\nस त्वं प्रियान्प्रियरूपांश्च कामान्\nअभिध्यायन्नचिकेतोऽत्यस्राक्षीः ।\nनैता  सृङ्कां वित्तमयीमवाप्तो\nयस्यां मज्जन्ति बहवो मनुष्याः ॥ ३॥\nदूरमेते विपरीते विषूची\nअविद्या या च विद्येति ज्ञाता ।\nविद्याभीप्सिनं नचिकेतसं मन्ये\nन त्वा कामा बहवोऽलोलुपन्त ॥ ४॥\nअविद्यायामन्तरे वर्तमानाः\nस्वयं धीराः पण्डितंमन्यमानाः ।\nदन्द्रम्यमाणाः परियन्ति मूढा\nअन्धेनैव नीयमाना यथान्धाः ॥ ५॥\nन साम्परायः प्रतिभाति बालं\nप्रमाद्यन्तं वित्तमोहेन मूढम् ।\nअयं लोको नास्ति पर इति मानी\nपुनः पुनर्वशमापद्यते मे ॥ ६॥\nश्रवणायापि बहुभिर्यो न लभ्यः\nशृण्वन्तोऽपि बहवो यं न विद्युः ।\nआश्चर्यो वक्ता कुशलोऽस्य लब्धा\nआश्चर्यो ज्ञाता कुशलानुशिष्टः ॥ ७॥\nन नरेणावरेण प्रोक्त\nएष सुविज्ञेयो बहुधा चिन्त्यमानः ।\nअनन्यप्रोक्ते गतिरत्र नास्ति\nअणीयान्ह्यतर्क्यमणुप्रमाणात् ॥ ८॥\nनैषा तर्केण मतिरापनेया\nप्रोक्तान्येनैव सुज्ञानाय प्रेष्ठ ।\nयां त्वमापः सत्यधृतिर्बतासि\nत्वादृङ् नो भूयान्नचिकेतः प्रष्टा ॥ ९॥\nजानाम्यह  शेवधिरित्यनित्यं\nन ह्यध्रुवैः प्राप्यते हि ध्रुवं तत् ।\nततो मया नाचिकेतश्चितोऽग्नि \nरनित्यैर्द्रव्यैः प्राप्तवानस्मि नित्यम् ॥ १०॥\nकामस्याप्तिं जगतः प्रतिष्ठां\nक्रतोरानन्त्यमभयस्य पारम् ।\nस्तोममहदुरुगायं प्रतिष्ठां\nदृष्ट्वा धृत्या धीरो नचिकेतोऽत्यस्राक्षीः ॥ ११॥\nतं दुर्दर्शं गूढमनुप्रविष्टं\nगुहाहितं गह्वरेष्ठं पुराणम् ।\nअध्यात्मयोगाधिगमेन देवं\nमत्वा धीरो हर्षशोकौ जहाति ॥ १२॥\nएतच्छ्रुत्वा सम्परिगृह्य मर्त्यः\nप्रवृह्य धर्म्यमणुमेतमाप्य ।\nस मोदते मोदनीयं हि लब्ध्वा\nविवृत  सद्म नचिकेतसं मन्ये ॥ १३॥\nअन्यत्र धर्मादन्यत्राधर्मा \nदन्यत्रास्मात्कृताकृतात् ।\nअन्यत्र भूताच्च भव्याच्च\nयत्तत्पश्यसि तद्वद ॥ १४॥\nसर्वे वेदा यत्पदमामनन्ति\nतपांसि सर्वाणि च यद्वदन्ति ।\nयदिच्छन्तो ब्रह्मचर्यं चरन्ति\nतत्ते पदं सङ्ग्रहेण ब्रवीम्योमित्येतत् ॥ १५॥\nएतद्ध्येवाक्षरं ब्रह्म एतद्ध्येवाक्षरं परम् ।\nएतद्ध्येवाक्षरं ज्ञात्वा यो यदिच्छति तस्य तत् ॥ १६॥\nएतदालम्बनँ श्रेष्ठमेतदालम्बनं परम् ।\nएतदालम्बनं ज्ञात्वा ब्रह्मलोके महीयते ॥ १७॥\nन जायते म्रियते वा विपश्चि \nन्नायं कुतश्चिन्न बभूव कश्चित् ।\nअजो नित्यः शाश्वतोऽयं पुराणो\nन हन्यते हन्यमाने शरीरे ॥ १८॥\nहन्ता चेन्मन्यते हन्तुँ हतश्चेन्मन्यते हतम् ।\nउभौ तौ न विजानीतो नायँ हन्ति न हन्यते ॥ १९॥\nअणोरणीयान्महतो महीया \nनात्माऽस्य जन्तोर्निहितो गुहायाम् ।\nतमक्रतुः पश्यति वीतशोको\nधातुप्रसादान्महिमानमात्मनः ॥ २०॥\nआसीनो दूरं व्रजति शयानो याति सर्वतः ।\nकस्तं मदामदं देवं मदन्यो ज्ञातुमर्हति ॥ २१॥\nअशरीरँ शरीरेष्वनवस्थेष्ववस्थितम् ।\nमहान्तं विभुमात्मानं मत्वा धीरो न शोचति ॥ २२॥\nनायमात्मा प्रवचनेन लभ्यो\nन मेधया न बहुना श्रुतेन ।\nयमेवैष वृणुते तेन लभ्य\nस्तस्यैष आत्मा विवृणुते तनू  स्वाम् ॥ २३॥\nनाविरतो दुश्चरितान्नाशान्तो नासमाहितः ।\nनाशान्तमानसो वापि प्रज्ञानेनैनमाप्नुयात् ॥ २४॥\nयस्य ब्रह्म च क्षत्रं च उभे भवत ओदनः ।\nमृत्युर्यस्योपसेचनं क इत्था वेद यत्र सः ॥ २५॥\nइति काठकोपनिषदि प्रथमाध्याये द्वितीया वल्ली ॥\n   \n   \nऋतं पिबन्तौ सुकृतस्य लोके गुहां प्रविष्टौ परमे परार्धे ।\nछायातपौ ब्रह्मविदो वदन्ति पञ्चाग्नयो ये च त्रिणाचिकेताः ॥ १॥\nयः सेतुरीजानानामक्षरं ब्रह्म यत्परम् ।\nअभयं तितीर्षतां पारं नाचिकेतं शकेमहि ॥ २॥\nआत्मानं रथितं विद्धि शरीरं रथमेव तु ।\nबुद्धिं तु सारथिं विद्धि मनः प्रग्रहमेव च ॥ ३॥\nइन्द्रियाणि हयानाहुर्विषयां स्तेषु गोचरान् ।\nआत्मेन्द्रियमनोयुक्तं भोक्तेत्याहुर्मनीषिणः ॥ ४॥\nयस्त्वविज्ञानवान्भवत्ययुक्तेन मनसा सदा ।\nतस्येन्द्रियाण्यवश्यानि दुष्टाश्वा इव सारथेः ॥ ५॥\nयस्तु विज्ञानवान्भवति युक्तेन मनसा सदा ।\nतस्येन्द्रियाणि वश्यानि सदश्वा इव सारथेः ॥ ६॥\nयस्त्वविज्ञानवान्भवत्यमनस्कः सदाऽशुचिः ।\nन स तत्पदमाप्नोति संसारं चाधिगच्छति ॥ ७॥\nयस्तु विज्ञानवान्भवति समनस्कः सदा शुचिः ।\nस तु तत्पदमाप्नोति यस्माद्भूयो न जायते ॥ ८॥\nविज्ञानसारथिर्यस्तु मनः प्रग्रहवान्नरः ।\nसोऽध्वनः पारमाप्नोति तद्विष्णोः परमं पदम् ॥ ९॥\nइन्द्रियेभ्यः परा ह्यर्था अर्थेभ्यश्च परं मनः ।\nमनसस्तु परा बुद्धिर्बुद्धेरात्मा महान्परः ॥ १०॥\nमहतः परमव्यक्तमव्यक्तात्पुरुषः परः ।\nपुरुषान्न परं किञ्चित्सा काष्ठा सा परा गतिः ॥ ११॥\nएष सर्वेषु भूतेषु गूढोऽत्मा न प्रकाशते ।\nदृश्यते त्वग्र्यया बुद्ध्या सूक्ष्मया सूक्ष्मदर्शिभिः ॥ १२॥\nयच्छेद्वाङ्मनसी प्राज्ञस्तद्यच्छेज्ज्ञान आत्मनि ।\nज्ञानमात्मनि महति नियच्छेत्तद्यच्छेच्छान्त आत्मनि ॥ १३॥\nउत्तिष्ठत जाग्रत प्राप्य वरान्निबोधत ।\nक्षुरस्य धारा निशिता दुरत्यया दुर्गं पथस्तत्कवयो वदन्ति ॥ १४॥\nअशब्दमस्पर्शमरूपमव्ययं तथाऽरसं नित्यमगन्धवच्च यत् ।\nअनाद्यनन्तं महतः परं ध्रुवं निचाय्य तं मृत्युमुखात् प्रमुच्यते ॥ १५॥\nनाचिकेतमुपाख्यानं मृत्युप्रोक्तँ सनातनम् ।\nउक्त्वा श्रुत्वा च मेधावी ब्रह्मलोके महीयते ॥ १६॥\nय इमं परमं गुह्यं श्रावयेद् ब्रह्मसंसदि ।\nप्रयतः श्राद्धकाले वा तदानन्त्याय कल्पते । तदानन्त्याय कल्पत इति ॥ १७॥\nइति काठकोपनिषदि प्रथमाध्याये तृतीया वल्ली ॥\n   \n   \nपराञ्चि खानि व्यतृणत् स्वयम्भू \nस्तस्मात्पराङ्पश्यति नान्तरात्मन् ।\nकश्चिद्धीरः प्रत्यगात्मानमैक्ष \nदावृत्तचक्षुरमृतत्वमिच्छन् ॥ १॥\nपराचः कामाननुयन्ति बाला \nस्ते मृत्योर्यन्ति विततस्य पाशम् ।\nअथ धीरा अमृतत्वं विदित्वा\nध्रुवमध्रुवेष्विह न प्रार्थयन्ते ॥ २॥\nयेन रूपं रसं गन्धं शब्दान् स्पर्शांश्च मैथुनान् ।\nएतेनैव विजानाति किमत्र परिशिष्यते । एतद्वै तत् ॥ ३॥\nस्वप्नान्तं जागरितान्तं चोभौ येनानुपश्यति ।\nमहान्तं विभुमात्मानं मत्वा धीरो न शोचति ॥ ४॥\nय इमं मध्वदं वेद आत्मानं जीवमन्तिकात् ।\nईशानं भूतभव्यस्य न ततो विजुगुप्सते । एतद्वै तत् ॥ ५॥\nयः पूर्वं तपसो जातमद्भ्यः पूर्वमजायत ।\nगुहां प्रविश्य तिष्ठन्तं यो भूतेभिर्व्यपश्यत । एतद्वै तत् ॥ ६॥\nया प्राणेन सम्भवत्यदितिर्देवतामयी ।\nगुहां प्रविश्य तिष्ठन्तीं या भूतेभिर्व्यजायत । एतद्वै तत् ॥ ७॥\nअरण्योर्निर्हितो जातवेदा गर्भ इव सुभृतो गर्भिणीभिः ।\nदिवे दिव ईड्यो जागृवद्भिर्हविष्मद्भिर्मनुष्येभिरग्निः । एतद्वै तत् ॥ ८॥\nयतश्चोदेति सूर्यः अस्तं यत्र च गच्छति ।\nतं देवाः सर्वे अर्पितास्तदु नात्येति कश्चन । एतद्वै तत् ॥ ९॥\nयदेवेह तदमुत्र यदमुत्र तदन्विह ।\nमृत्योः स मृत्युमाप्नोति य इह नानेव पश्यति ॥ १०॥\nमनसैवेदमाप्तव्यं नेह नानास्ति किञ्चन ।\nमृत्योः स मृत्युं गच्छति य इह नानेव पश्यति ॥ ११॥\nअङ्गुष्ठमात्रः पुरुषो मध्य आत्मनि तिष्ठति ।\nईशानं भूतभव्यस्य न ततो विजुगुप्सते । एतद्वै तत् ॥ १२॥\nअङ्गुष्ठमात्रः पुरुषो ज्योतिरिवाधूमकः ।\nईशानो भूतभव्यस्य स एवाद्य स उ श्वः । एतद्वै तत् ॥ १३॥\nयथोदकं दुर्गे वृष्टं पर्वतेषु विधावति ।\nएवं धर्मान् पृथक्पश्यंस्तानेवानुविधावति ॥ १४॥\nयथोदकं शुद्धे शुद्धमासिक्तं तादृगेव भवति ।\nएवं मुनेर्विजानत आत्मा भवति गौतम ॥ १५॥\nइति काठकोपनिषदि द्वितीयाध्याये प्रथमा वल्ली ॥\n   \n   \nपुरमेकादशद्वारमजस्यावक्रचेतसः ।\nअनुष्ठाय न शोचति विमुक्तश्च विमुच्यते । एतद्वै तत् ॥ १॥\nह सः शुचिषद्वसुरान्तरिक्षस \nद्धोता वेदिषदतिथिर्दुरोणसत् ।\nनृषद्वरसदृतसद्व्योमस \nदब्जा गोजा ऋतजा अद्रिजा ऋतं बृहत् ॥ २॥\nऊर्ध्वं प्राणमुन्नयति अपानं प्रत्यगस्यति ।\nमध्ये वामनमासीनं विश्वे देवा उपासते ॥ ३॥\nअस्य विस्रंसमानस्य शरीरस्थस्य देहिनः ।\nदेहाद्विमुच्यमानस्य किमत्र परिशिष्यते । एतद्वै तत् ॥ ४॥\nन प्राणेन नापानेन मर्त्यो जीवति कश्चन ।\nइतरेण तु जीवन्ति यस्मिन्नेतावुपाश्रितौ ॥ ५॥\nहन्त त इदं प्रवक्ष्यामि गुह्यं ब्रह्म सनातनम् ।\nयथा च मरणं प्राप्य आत्मा भवति गौतम ॥ ६॥\nयोनिमन्ये प्रपद्यन्ते शरीरत्वाय देहिनः ।\nस्थाणुमन्येऽनुसंयन्ति यथाकर्म यथाश्रुतम् ॥ ७॥\nय एष सुप्तेषु जागर्ति कामं कामं पुरुषो निर्मिमाणः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ ८॥\nअग्निर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ ९॥\nवायुर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ १०॥\nसूर्यो यथा सर्वलोकस्य चक्षु \nर्न लिप्यते चाक्षुषैर्बाह्यदोषैः ।\nएकस्तथा सर्वभूतान्तरात्मा\nन लिप्यते लोकदुःखेन बाह्यः ॥ ११॥\nएको वशी सर्वभूतान्तरात्मा\nएकं रूपं बहुधा यः करोति ।\nतमात्मस्थं येऽनुपश्यन्ति धीरा \nस्तेषां सुखं शाश्वतं नेतरेषाम् ॥ १२॥\nनित्योऽनित्यानां चेतनश्चेतनाना \nमेको बहूनां यो विदधाति कामान् ।\nतमात्मस्थं येऽनुपश्यन्ति धीरा\nस्तेषां शान्तिः शाश्वती नेतरेषाम् ॥ १३॥\nतदेतदिति मन्यन्तेऽनिर्देश्यं परमं सुखम् ।\nकथं नु तद्विजानीयां किमु भाति विभाति वा ॥ १४॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १५॥\nइति काठकोपनिषदि द्वितीयाध्याये द्वितीया वल्ली ॥\n   \n   \nऊर्ध्वमूलोऽवाक्शातख एषोऽश्वत्थः सनातनः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ १॥\nयदिदं किंच जगत्सर्वं प्राण एजति निःसृतम् ।\nमहद्भयं वज्रमुद्यतं य एतद्विदुरमृतास्ते भवन्ति ॥ २॥\nभयादस्याग्निस्तपति भयात्तपति सूर्यः ।\nभयादिन्द्रश्च वायुश्च मृत्युर्धावति पञ्चमः ॥ ३॥\nइह चेदशकद्बोद्धुं प्राक्शरीरस्य विस्रसः ।\nततः सर्गेषु लोकेषु शरीरत्वाय कल्पते ॥ ४॥\nयथादर्शे तथाऽत्मनि यथा स्वप्ने तथा पितृलोके ।\nयथाऽप्सु परीव ददृशे तथा गन्धर्वलोके\nच्छायातपयोरिव ब्रह्मलोके ॥ ५॥\nइन्द्रियाणां पृथग्भावमुदयास्तमयौ च यत् ।\nपृथगुत्पद्यमानानां मत्वा धीरो न शोचति ॥ ६॥\nइन्द्रियेभ्यः परं मनो मनसः सत्त्वमुत्तमम् ।\nसत्त्वादधि महानात्मा महतोऽव्यक्तमुत्तमम् ॥ ७॥\nअव्यक्तात्तु परः पुरुषो व्यापकोऽलिङ्ग एव च ।\nयं ज्ञात्वा मुच्यते जन्तुरमृतत्वं च गच्छति ॥ ८॥\nन सन्दृशे तिष्ठति रूपमस्य\nन चक्षुषा पश्यति कश्चनैनम् ।\nहृदा मनीषा मनसाऽभिक्लृप्तो\nय एतद्विदुरमृतास्ते भवन्ति ॥ ९॥\nयदा पञ्चावतिष्ठन्ते ज्ञानानि मनसा सह ।\nबुद्धिश्च न विचेष्टति तामाहुः परमां गतिम् ॥ १०॥\nतां योगमिति मन्यन्ते स्थिरामिन्द्रियधारणाम् ।\nअप्रमत्तस्तदा भवति योगो हि प्रभवाप्ययौ ॥ ११॥\nनैव वाचा न मनसा प्राप्तुं शक्यो न चक्षुषा ।\nअस्तीति ब्रुवतोऽन्यत्र कथं तदुपलभ्यते ॥ १२॥\nअस्तीत्येवोपलब्धव्यस्तत्त्वभावेन चोभयोः ।\nअस्तीत्येवोपलब्धस्य तत्त्वभावः प्रसीदति ॥ १३॥\nयदा सर्वे प्रमुच्यन्ते कामा येऽस्य हृदि श्रिताः ।\nअथ मर्त्योऽमृतो भवत्यत्र ब्रह्म समश्नुते ॥ १४॥\nयदा सर्वे प्रभिद्यन्ते हृदयस्येह ग्रन्थयः ।\nअथ मर्त्योऽमृतो भवत्येतावद्ध्यनुशासनम् ॥ १५॥\nशतं चैका च हृदयस्य नाड्य \nस्तासां मूर्धानमभिनिःसृतैका ।\nतयोर्ध्वमायन्नमृतत्वमेति\nविष्वङ्ङन्या उत्क्रमणे भवन्ति ॥ १६॥\nअङ्गुष्ठमात्रः पुरुषोऽन्तरात्मा\nसदा जनानां हृदये संनिविष्टः ।\nतं स्वाच्छरीरात्प्रवृहेन्मुञ्जादिवेषीकां धैर्येण ।\nतं विद्याच्छुक्रममृतं तं विद्याच्छुक्रममृतमिति ॥ १७॥\nमृत्युप्रोक्तां नचिकेतोऽथ लब्ध्वा विद्यामेतां योगविधिं च कृत्स्नम् ।\nब्रह्मप्राप्तो विरजोऽभूद्विमृत्युरन्योऽप्येवं यो विदध्यात्ममेव ॥ १८॥\nसह नाववतु । सह नौ भुनक्तु । सह वीर्यं करवावहै ।\nतेजस्विनावधीतमस्तु मा विद्विषावहै ॥ १९॥\nॐ शान्तिः शान्तिः शान्तिः ॥\nइति काठकोपनिषदि द्वितीयाध्याये तृतीया वल्ली ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\nॐ तत् सत् ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/kathopanishad/", "category": "upanishad", "text": "॥ कठोपनिषद् ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\n॥ अथ कठोपनिषद् ॥\n   \n   \nॐ उशन्ह वै वाजश्रवसः सर्ववेदसं ददौ । तस्य ह नचिकेता नाम पुत्र आस ॥ १॥\nत  ह कुमार  सन्तं दक्षिणासु नीयमानासु श्रद्धाविवेश सोऽमन्यत ॥ २॥\nपीतोदका जग्धतृणा दुग्धदोहा निरिन्द्रियाः ।\nअनन्दा नाम ते लोकास्तान्स गच्छति ता ददत् ॥ ३॥\nस होवाच पितरं तत कस्मै मां दास्यसीति ।\nद्वितीयं तृतीयं त  होवाच मृत्यवे त्वा ददामीति ॥ ४॥\nबहूनामेमि प्रथमो बहूनामेमि मध्यमः ।\nकि  स्विद्यमस्य कर्तव्यं यन्मयाऽद्य करिष्यति ॥ ५॥\nअनुपश्य यथा पूर्वे प्रतिपश्य तथा परे ।\nसस्यमिव मर्त्यः पच्यते सस्यमिवाजायते पुनः ॥ ६॥\nवैश्वानरः प्रविशति अतिथिर्ब्राह्मणो गृहान् ।\nतस्यैता  शान्तिं कुर्वन्ति हर वैवस्वतोदकम् ॥ ७॥\nआशाप्रतीक्षे सङ्गत  सूनृतां च इष्टापूर्ते पुत्रपशू श्च सर्वान् ।\nएतद्वृङ्क्ते पुरुषस्याल्पमेधसो यस्यानश्नन्वसति ब्राह्मणो गृहे ॥ ८॥\nतिस्रो रात्रीर्यदवात्सीर्गृहे मे अनश्नन् ब्रह्मन्नतिथिर्नमस्यः ।\nनमस्तेऽस्तु ब्रह्मन्स्वस्ति मेऽस्तु तस्मात्प्रति त्रीन्वरान्वृणीष्व ॥ ९॥\nशान्तसङ्कल्पः सुमना यथा स्याद्वीतमन्युर्गौतमो माभिमृत्यो ।\nत्वत्प्रसृष्टं माऽभिवदेत्प्रतीत एतत् त्रयाणां प्रथम वरं वृणे ॥ १०॥\nयथा पुरस्ताद्भविता प्रतीत औद्दालकिरारुणिर्मत्प्रसृष्टः ।\nसुख  रात्रीः शयिता वीतमन्युः त्वां ददृशिवान्मृत्युमुखात् प्रमुक्तम् ॥ ११॥\nस्वर्गे लोके न भयं किञ्चनास्ति न तत्र त्वं न जरया बिभेति ।\nउभे तीर्त्वा अशनायापिपासे शोकातिगो मोदते स्वर्गलोके ॥ १२॥\nस त्वमग्नि  स्वर्ग्यमध्येषि मृत्यो प्रब्रूहि त्व  श्रद्दधानाय मह्यम् ।\nस्वर्गलोका अमृतत्वं भजन्त एतद् द्वितीयेन वृणे वरेण ॥ १३॥\nप्र ते ब्रवीमि तदु मे निबोध स्वर्ग्यमग्निं नचिकेतः प्रजानन् ।\nअनन्तलोकाप्तिमथो प्रतिष्ठां विद्धि त्वमेतं निहितं गुहायाम् ॥ १४॥\nलोकादिमग्निं तमुवाच तस्मै या इष्टका यावतीर्वा यथा वा ।\nस चापि तत्प्रत्यवदद्यथोक्तं अथास्य मृत्युः पुनरेवाह तुष्टः ॥ १५॥\nतमब्रवीत्प्रीयमाणो महात्मा वरं तवेहाद्य ददामि भूयः ।\nतवैव नाम्ना भवितायमग्निः सृङ्कां चेमामनेकरूपां गृहाण ॥ १६॥\nत्रिणाचिकेतस्त्रिभिरेत्य सन्धिं त्रिकर्मकृत्तरति जन्ममृत्यू ।\nब्रह्मजज्ञं देवमीड्यं विदित्वा निचाय्य मा  शान्तिमत्यन्तमेति ॥ १७॥\nत्रिणाचिकेतस्त्रयमेतद्विदित्वा य एवं विद्वा श्चिनुते नाचिकेतम् ।\nस मृत्युपाशान्पुरतः प्रणोद्य शोकातिगो मोदते स्वर्गलोके ॥ १८॥\nएष तेऽग्निर्नचिकेतः स्वर्ग्यो यमवृणीथा द्वितीयेन वरेण ।\nएतमग्निं तवैव प्रवक्ष्यन्ति जनासः तृतीयं वरं नचिकेतो वृणीष्व ॥ १९॥\nयेयं प्रेते विचिकित्सा मनुष्ये अस्तीत्येके नायमस्तीति चैके ।\nएतद्विद्यामनुशिष्टस्त्वयाऽहं वराणामेष वरस्तृतीयः ॥ २०॥\nदेवैरत्रापि विचिकित्सितं पुरा न हि सुविज्ञेयमणुरेष धर्मः ।\nअन्यं वरं नचिकेतो वृणीष्व मा मोपरोत्सीरति मा सृजैनम् ॥ २१॥\nदेवैरत्रापि विचिकित्सितं किल त्वं च मृत्यो यन्न सुज्ञेयमात्थ ।\nवक्ता चास्य त्वादृगन्यो न लभ्यो नान्यो वरस्तुल्य एतस्य कश्चित् ॥ २२॥\nशतायुषः पुत्रपौत्रान्वृणीष्वा बहून्पशून् हस्तिहिरण्यमश्वान् ।\nभूमेर्महदायतनं वृणीष्व स्वयं च जीव शरदो यावदिच्छसि ॥ २३॥\nएतत्तुल्यं यदि मन्यसे वरं वृणीष्व वित्तं चिरजीविकां च ।\nमहाभूमौ नचिकेतस्त्वमेधि कामानां त्वा कामभाजं करोमि ॥ २४॥\nये ये कामा दुर्लभा मर्त्यलोके सर्वान् कामा श्छन्दतः प्रार्थयस्व ।\nइमा रामाः सरथाः सतूर्या न हीदृशा लम्भनीया मनुष्यैः ।\nआभिर्मत्प्रत्ताभिः परिचारयस्व नचिकेतो मरणं माऽनुप्राक्षीः ॥ २५॥\nश्वोभावा मर्त्यस्य यदन्तकैतत् सर्वेन्द्रियाणां जरयन्ति तेजः ।\nअपि सर्वं जीवितमल्पमेव तवैव वाहास्तव नृत्यगीते ॥ २६॥\nन वित्तेन तर्पणीयो मनुष्यो लप्स्यामहे वित्तमद्राक्ष्म चेत्त्वा ।\nजीविष्यामो यावदीशिष्यसि त्वं वरस्तु मे वरणीयः स एव ॥ २७॥\nअजीर्यताममृतानामुपेत्य जीर्यन्मर्त्यः क्वधःस्थः प्रजानन् ।\nअभिध्यायन्वर्णरतिप्रमोदान् अतिदीर्घे जीविते को रमेत ॥ २८॥\nयस्मिन्निदं विचिकित्सन्ति मृत्यो यत्साम्पराये महति ब्रूहि नस्तत् ।\nयोऽयं वरो गूढमनुप्रविष्टो नान्यं तस्मान्नचिकेता वृणीते ॥ २९॥\n॥ इति काठकोपनिषदि प्रथमाध्याये प्रथमा वल्ली ॥\n   \n   \nअन्यच्छ्रेयोऽन्यदुतैव प्रेय \nस्ते उभे नानार्थे पुरुष  सिनीतः ।\nतयोः श्रेय आददानस्य साधु\nभवति हीयतेऽर्थाद्य उ प्रेयो वृणीते ॥ १॥\nश्रेयश्च प्रेयश्च मनुष्यमेतः\nतौ सम्परीत्य विविनक्ति धीरः ।\nश्रेयो हि धीरोऽभि प्रेयसो वृणीते\nप्रेयो मन्दो योगक्षेमाद्वृणीते ॥ २॥\nस त्वं प्रियान्प्रियरूपांश्च कामान्\nअभिध्यायन्नचिकेतोऽत्यस्राक्षीः ।\nनैता  सृङ्कां वित्तमयीमवाप्तो\nयस्यां मज्जन्ति बहवो मनुष्याः ॥ ३॥\nदूरमेते विपरीते विषूची\nअविद्या या च विद्येति ज्ञाता ।\nविद्याभीप्सिनं नचिकेतसं मन्ये\nन त्वा कामा बहवोऽलोलुपन्त ॥ ४॥\nअविद्यायामन्तरे वर्तमानाः\nस्वयं धीराः पण्डितंमन्यमानाः ।\nदन्द्रम्यमाणाः परियन्ति मूढा\nअन्धेनैव नीयमाना यथान्धाः ॥ ५॥\nन साम्परायः प्रतिभाति बालं\nप्रमाद्यन्तं वित्तमोहेन मूढम् ।\nअयं लोको नास्ति पर इति मानी\nपुनः पुनर्वशमापद्यते मे ॥ ६॥\nश्रवणायापि बहुभिर्यो न लभ्यः\nशृण्वन्तोऽपि बहवो यं न विद्युः ।\nआश्चर्यो वक्ता कुशलोऽस्य लब्धा\nआश्चर्यो ज्ञाता कुशलानुशिष्टः ॥ ७॥\nन नरेणावरेण प्रोक्त\nएष सुविज्ञेयो बहुधा चिन्त्यमानः ।\nअनन्यप्रोक्ते गतिरत्र नास्ति\nअणीयान्ह्यतर्क्यमणुप्रमाणात् ॥ ८॥\nनैषा तर्केण मतिरापनेया\nप्रोक्तान्येनैव सुज्ञानाय प्रेष्ठ ।\nयां त्वमापः सत्यधृतिर्बतासि\nत्वादृङ् नो भूयान्नचिकेतः प्रष्टा ॥ ९॥\nजानाम्यह  शेवधिरित्यनित्यं\nन ह्यध्रुवैः प्राप्यते हि ध्रुवं तत् ।\nततो मया नाचिकेतश्चितोऽग्नि \nरनित्यैर्द्रव्यैः प्राप्तवानस्मि नित्यम् ॥ १०॥\nकामस्याप्तिं जगतः प्रतिष्ठां\nक्रतोरानन्त्यमभयस्य पारम् ।\nस्तोममहदुरुगायं प्रतिष्ठां\nदृष्ट्वा धृत्या धीरो नचिकेतोऽत्यस्राक्षीः ॥ ११॥\nतं दुर्दर्शं गूढमनुप्रविष्टं\nगुहाहितं गह्वरेष्ठं पुराणम् ।\nअध्यात्मयोगाधिगमेन देवं\nमत्वा धीरो हर्षशोकौ जहाति ॥ १२॥\nएतच्छ्रुत्वा सम्परिगृह्य मर्त्यः\nप्रवृह्य धर्म्यमणुमेतमाप्य ।\nस मोदते मोदनीयं हि लब्ध्वा\nविवृत  सद्म नचिकेतसं मन्ये ॥ १३॥\nअन्यत्र धर्मादन्यत्राधर्मा \nदन्यत्रास्मात्कृताकृतात् ।\nअन्यत्र भूताच्च भव्याच्च\nयत्तत्पश्यसि तद्वद ॥ १४॥\nसर्वे वेदा यत्पदमामनन्ति\nतपांसि सर्वाणि च यद्वदन्ति ।\nयदिच्छन्तो ब्रह्मचर्यं चरन्ति\nतत्ते पदं सङ्ग्रहेण ब्रवीम्योमित्येतत् ॥ १५॥\nएतद्ध्येवाक्षरं ब्रह्म एतद्ध्येवाक्षरं परम् ।\nएतद्ध्येवाक्षरं ज्ञात्वा यो यदिच्छति तस्य तत् ॥ १६॥\nएतदालम्बनँ श्रेष्ठमेतदालम्बनं परम् ।\nएतदालम्बनं ज्ञात्वा ब्रह्मलोके महीयते ॥ १७॥\nन जायते म्रियते वा विपश्चि \nन्नायं कुतश्चिन्न बभूव कश्चित् ।\nअजो नित्यः शाश्वतोऽयं पुराणो\nन हन्यते हन्यमाने शरीरे ॥ १८॥\nहन्ता चेन्मन्यते हन्तुँ हतश्चेन्मन्यते हतम् ।\nउभौ तौ न विजानीतो नायँ हन्ति न हन्यते ॥ १९॥\nअणोरणीयान्महतो महीया \nनात्माऽस्य जन्तोर्निहितो गुहायाम् ।\nतमक्रतुः पश्यति वीतशोको\nधातुप्रसादान्महिमानमात्मनः ॥ २०॥\nआसीनो दूरं व्रजति शयानो याति सर्वतः ।\nकस्तं मदामदं देवं मदन्यो ज्ञातुमर्हति ॥ २१॥\nअशरीरँ शरीरेष्वनवस्थेष्ववस्थितम् ।\nमहान्तं विभुमात्मानं मत्वा धीरो न शोचति ॥ २२॥\nनायमात्मा प्रवचनेन लभ्यो\nन मेधया न बहुना श्रुतेन ।\nयमेवैष वृणुते तेन लभ्य\nस्तस्यैष आत्मा विवृणुते तनू  स्वाम् ॥ २३॥\nनाविरतो दुश्चरितान्नाशान्तो नासमाहितः ।\nनाशान्तमानसो वापि प्रज्ञानेनैनमाप्नुयात् ॥ २४॥\nयस्य ब्रह्म च क्षत्रं च उभे भवत ओदनः ।\nमृत्युर्यस्योपसेचनं क इत्था वेद यत्र सः ॥ २५॥\nइति काठकोपनिषदि प्रथमाध्याये द्वितीया वल्ली ॥\n   \n   \nऋतं पिबन्तौ सुकृतस्य लोके गुहां प्रविष्टौ परमे परार्धे ।\nछायातपौ ब्रह्मविदो वदन्ति पञ्चाग्नयो ये च त्रिणाचिकेताः ॥ १॥\nयः सेतुरीजानानामक्षरं ब्रह्म यत्परम् ।\nअभयं तितीर्षतां पारं नाचिकेतं शकेमहि ॥ २॥\nआत्मानं रथितं विद्धि शरीरं रथमेव तु ।\nबुद्धिं तु सारथिं विद्धि मनः प्रग्रहमेव च ॥ ३॥\nइन्द्रियाणि हयानाहुर्विषयां स्तेषु गोचरान् ।\nआत्मेन्द्रियमनोयुक्तं भोक्तेत्याहुर्मनीषिणः ॥ ४॥\nयस्त्वविज्ञानवान्भवत्ययुक्तेन मनसा सदा ।\nतस्येन्द्रियाण्यवश्यानि दुष्टाश्वा इव सारथेः ॥ ५॥\nयस्तु विज्ञानवान्भवति युक्तेन मनसा सदा ।\nतस्येन्द्रियाणि वश्यानि सदश्वा इव सारथेः ॥ ६॥\nयस्त्वविज्ञानवान्भवत्यमनस्कः सदाऽशुचिः ।\nन स तत्पदमाप्नोति संसारं चाधिगच्छति ॥ ७॥\nयस्तु विज्ञानवान्भवति समनस्कः सदा शुचिः ।\nस तु तत्पदमाप्नोति यस्माद्भूयो न जायते ॥ ८॥\nविज्ञानसारथिर्यस्तु मनः प्रग्रहवान्नरः ।\nसोऽध्वनः पारमाप्नोति तद्विष्णोः परमं पदम् ॥ ९॥\nइन्द्रियेभ्यः परा ह्यर्था अर्थेभ्यश्च परं मनः ।\nमनसस्तु परा बुद्धिर्बुद्धेरात्मा महान्परः ॥ १०॥\nमहतः परमव्यक्तमव्यक्तात्पुरुषः परः ।\nपुरुषान्न परं किञ्चित्सा काष्ठा सा परा गतिः ॥ ११॥\nएष सर्वेषु भूतेषु गूढोऽत्मा न प्रकाशते ।\nदृश्यते त्वग्र्यया बुद्ध्या सूक्ष्मया सूक्ष्मदर्शिभिः ॥ १२॥\nयच्छेद्वाङ्मनसी प्राज्ञस्तद्यच्छेज्ज्ञान आत्मनि ।\nज्ञानमात्मनि महति नियच्छेत्तद्यच्छेच्छान्त आत्मनि ॥ १३॥\nउत्तिष्ठत जाग्रत प्राप्य वरान्निबोधत ।\nक्षुरस्य धारा निशिता दुरत्यया दुर्गं पथस्तत्कवयो वदन्ति ॥ १४॥\nअशब्दमस्पर्शमरूपमव्ययं तथाऽरसं नित्यमगन्धवच्च यत् ।\nअनाद्यनन्तं महतः परं ध्रुवं निचाय्य तं मृत्युमुखात् प्रमुच्यते ॥ १५॥\nनाचिकेतमुपाख्यानं मृत्युप्रोक्तँ सनातनम् ।\nउक्त्वा श्रुत्वा च मेधावी ब्रह्मलोके महीयते ॥ १६॥\nय इमं परमं गुह्यं श्रावयेद् ब्रह्मसंसदि ।\nप्रयतः श्राद्धकाले वा तदानन्त्याय कल्पते । तदानन्त्याय कल्पत इति ॥ १७॥\nइति काठकोपनिषदि प्रथमाध्याये तृतीया वल्ली ॥\n   \n   \nपराञ्चि खानि व्यतृणत् स्वयम्भू \nस्तस्मात्पराङ्पश्यति नान्तरात्मन् ।\nकश्चिद्धीरः प्रत्यगात्मानमैक्ष \nदावृत्तचक्षुरमृतत्वमिच्छन् ॥ १॥\nपराचः कामाननुयन्ति बाला \nस्ते मृत्योर्यन्ति विततस्य पाशम् ।\nअथ धीरा अमृतत्वं विदित्वा\nध्रुवमध्रुवेष्विह न प्रार्थयन्ते ॥ २॥\nयेन रूपं रसं गन्धं शब्दान् स्पर्शांश्च मैथुनान् ।\nएतेनैव विजानाति किमत्र परिशिष्यते । एतद्वै तत् ॥ ३॥\nस्वप्नान्तं जागरितान्तं चोभौ येनानुपश्यति ।\nमहान्तं विभुमात्मानं मत्वा धीरो न शोचति ॥ ४॥\nय इमं मध्वदं वेद आत्मानं जीवमन्तिकात् ।\nईशानं भूतभव्यस्य न ततो विजुगुप्सते । एतद्वै तत् ॥ ५॥\nयः पूर्वं तपसो जातमद्भ्यः पूर्वमजायत ।\nगुहां प्रविश्य तिष्ठन्तं यो भूतेभिर्व्यपश्यत । एतद्वै तत् ॥ ६॥\nया प्राणेन सम्भवत्यदितिर्देवतामयी ।\nगुहां प्रविश्य तिष्ठन्तीं या भूतेभिर्व्यजायत । एतद्वै तत् ॥ ७॥\nअरण्योर्निर्हितो जातवेदा गर्भ इव सुभृतो गर्भिणीभिः ।\nदिवे दिव ईड्यो जागृवद्भिर्हविष्मद्भिर्मनुष्येभिरग्निः । एतद्वै तत् ॥ ८॥\nयतश्चोदेति सूर्यः अस्तं यत्र च गच्छति ।\nतं देवाः सर्वे अर्पितास्तदु नात्येति कश्चन । एतद्वै तत् ॥ ९॥\nयदेवेह तदमुत्र यदमुत्र तदन्विह ।\nमृत्योः स मृत्युमाप्नोति य इह नानेव पश्यति ॥ १०॥\nमनसैवेदमाप्तव्यं नेह नानास्ति किञ्चन ।\nमृत्योः स मृत्युं गच्छति य इह नानेव पश्यति ॥ ११॥\nअङ्गुष्ठमात्रः पुरुषो मध्य आत्मनि तिष्ठति ।\nईशानं भूतभव्यस्य न ततो विजुगुप्सते । एतद्वै तत् ॥ १२॥\nअङ्गुष्ठमात्रः पुरुषो ज्योतिरिवाधूमकः ।\nईशानो भूतभव्यस्य स एवाद्य स उ श्वः । एतद्वै तत् ॥ १३॥\nयथोदकं दुर्गे वृष्टं पर्वतेषु विधावति ।\nएवं धर्मान् पृथक्पश्यंस्तानेवानुविधावति ॥ १४॥\nयथोदकं शुद्धे शुद्धमासिक्तं तादृगेव भवति ।\nएवं मुनेर्विजानत आत्मा भवति गौतम ॥ १५॥\nइति काठकोपनिषदि द्वितीयाध्याये प्रथमा वल्ली ॥\n   \n   \nपुरमेकादशद्वारमजस्यावक्रचेतसः ।\nअनुष्ठाय न शोचति विमुक्तश्च विमुच्यते । एतद्वै तत् ॥ १॥\nह सः शुचिषद्वसुरान्तरिक्षस \nद्धोता वेदिषदतिथिर्दुरोणसत् ।\nनृषद्वरसदृतसद्व्योमस \nदब्जा गोजा ऋतजा अद्रिजा ऋतं बृहत् ॥ २॥\nऊर्ध्वं प्राणमुन्नयति अपानं प्रत्यगस्यति ।\nमध्ये वामनमासीनं विश्वे देवा उपासते ॥ ३॥\nअस्य विस्रंसमानस्य शरीरस्थस्य देहिनः ।\nदेहाद्विमुच्यमानस्य किमत्र परिशिष्यते । एतद्वै तत् ॥ ४॥\nन प्राणेन नापानेन मर्त्यो जीवति कश्चन ।\nइतरेण तु जीवन्ति यस्मिन्नेतावुपाश्रितौ ॥ ५॥\nहन्त त इदं प्रवक्ष्यामि गुह्यं ब्रह्म सनातनम् ।\nयथा च मरणं प्राप्य आत्मा भवति गौतम ॥ ६॥\nयोनिमन्ये प्रपद्यन्ते शरीरत्वाय देहिनः ।\nस्थाणुमन्येऽनुसंयन्ति यथाकर्म यथाश्रुतम् ॥ ७॥\nय एष सुप्तेषु जागर्ति कामं कामं पुरुषो निर्मिमाणः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ ८॥\nअग्निर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ ९॥\nवायुर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ १०॥\nसूर्यो यथा सर्वलोकस्य चक्षु \nर्न लिप्यते चाक्षुषैर्बाह्यदोषैः ।\nएकस्तथा सर्वभूतान्तरात्मा\nन लिप्यते लोकदुःखेन बाह्यः ॥ ११॥\nएको वशी सर्वभूतान्तरात्मा\nएकं रूपं बहुधा यः करोति ।\nतमात्मस्थं येऽनुपश्यन्ति धीरा \nस्तेषां सुखं शाश्वतं नेतरेषाम् ॥ १२॥\nनित्योऽनित्यानां चेतनश्चेतनाना \nमेको बहूनां यो विदधाति कामान् ।\nतमात्मस्थं येऽनुपश्यन्ति धीरा\nस्तेषां शान्तिः शाश्वती नेतरेषाम् ॥ १३॥\nतदेतदिति मन्यन्तेऽनिर्देश्यं परमं सुखम् ।\nकथं नु तद्विजानीयां किमु भाति विभाति वा ॥ १४॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १५॥\nइति काठकोपनिषदि द्वितीयाध्याये द्वितीया वल्ली ॥\n   \n   \nऊर्ध्वमूलोऽवाक्शातख एषोऽश्वत्थः सनातनः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ १॥\nयदिदं किंच जगत्सर्वं प्राण एजति निःसृतम् ।\nमहद्भयं वज्रमुद्यतं य एतद्विदुरमृतास्ते भवन्ति ॥ २॥\nभयादस्याग्निस्तपति भयात्तपति सूर्यः ।\nभयादिन्द्रश्च वायुश्च मृत्युर्धावति पञ्चमः ॥ ३॥\nइह चेदशकद्बोद्धुं प्राक्शरीरस्य विस्रसः ।\nततः सर्गेषु लोकेषु शरीरत्वाय कल्पते ॥ ४॥\nयथादर्शे तथाऽत्मनि यथा स्वप्ने तथा पितृलोके ।\nयथाऽप्सु परीव ददृशे तथा गन्धर्वलोके\nच्छायातपयोरिव ब्रह्मलोके ॥ ५॥\nइन्द्रियाणां पृथग्भावमुदयास्तमयौ च यत् ।\nपृथगुत्पद्यमानानां मत्वा धीरो न शोचति ॥ ६॥\nइन्द्रियेभ्यः परं मनो मनसः सत्त्वमुत्तमम् ।\nसत्त्वादधि महानात्मा महतोऽव्यक्तमुत्तमम् ॥ ७॥\nअव्यक्तात्तु परः पुरुषो व्यापकोऽलिङ्ग एव च ।\nयं ज्ञात्वा मुच्यते जन्तुरमृतत्वं च गच्छति ॥ ८॥\nन सन्दृशे तिष्ठति रूपमस्य\nन चक्षुषा पश्यति कश्चनैनम् ।\nहृदा मनीषा मनसाऽभिक्लृप्तो\nय एतद्विदुरमृतास्ते भवन्ति ॥ ९॥\nयदा पञ्चावतिष्ठन्ते ज्ञानानि मनसा सह ।\nबुद्धिश्च न विचेष्टति तामाहुः परमां गतिम् ॥ १०॥\nतां योगमिति मन्यन्ते स्थिरामिन्द्रियधारणाम् ।\nअप्रमत्तस्तदा भवति योगो हि प्रभवाप्ययौ ॥ ११॥\nनैव वाचा न मनसा प्राप्तुं शक्यो न चक्षुषा ।\nअस्तीति ब्रुवतोऽन्यत्र कथं तदुपलभ्यते ॥ १२॥\nअस्तीत्येवोपलब्धव्यस्तत्त्वभावेन चोभयोः ।\nअस्तीत्येवोपलब्धस्य तत्त्वभावः प्रसीदति ॥ १३॥\nयदा सर्वे प्रमुच्यन्ते कामा येऽस्य हृदि श्रिताः ।\nअथ मर्त्योऽमृतो भवत्यत्र ब्रह्म समश्नुते ॥ १४॥\nयदा सर्वे प्रभिद्यन्ते हृदयस्येह ग्रन्थयः ।\nअथ मर्त्योऽमृतो भवत्येतावद्ध्यनुशासनम् ॥ १५॥\nशतं चैका च हृदयस्य नाड्य \nस्तासां मूर्धानमभिनिःसृतैका ।\nतयोर्ध्वमायन्नमृतत्वमेति\nविष्वङ्ङन्या उत्क्रमणे भवन्ति ॥ १६॥\nअङ्गुष्ठमात्रः पुरुषोऽन्तरात्मा\nसदा जनानां हृदये संनिविष्टः ।\nतं स्वाच्छरीरात्प्रवृहेन्मुञ्जादिवेषीकां धैर्येण ।\nतं विद्याच्छुक्रममृतं तं विद्याच्छुक्रममृतमिति ॥ १७॥\nमृत्युप्रोक्तां नचिकेतोऽथ लब्ध्वा विद्यामेतां योगविधिं च कृत्स्नम् ।\nब्रह्मप्राप्तो विरजोऽभूद्विमृत्युरन्योऽप्येवं यो विदध्यात्ममेव ॥ १८॥\nसह नाववतु । सह नौ भुनक्तु । सह वीर्यं करवावहै ।\nतेजस्विनावधीतमस्तु मा विद्विषावहै ॥ १९॥\nॐ शान्तिः शान्तिः शान्तिः ॥\nइति काठकोपनिषदि द्वितीयाध्याये तृतीया वल्ली ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\nॐ तत् सत् ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/kathopanishad/", "category": "upanishad", "text": "॥ कठोपनिषद् ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\n॥ अथ कठोपनिषद् ॥\n   \n   \nॐ उशन्ह वै वाजश्रवसः सर्ववेदसं ददौ । तस्य ह नचिकेता नाम पुत्र आस ॥ १॥\nत  ह कुमार  सन्तं दक्षिणासु नीयमानासु श्रद्धाविवेश सोऽमन्यत ॥ २॥\nपीतोदका जग्धतृणा दुग्धदोहा निरिन्द्रियाः ।\nअनन्दा नाम ते लोकास्तान्स गच्छति ता ददत् ॥ ३॥\nस होवाच पितरं तत कस्मै मां दास्यसीति ।\nद्वितीयं तृतीयं त  होवाच मृत्यवे त्वा ददामीति ॥ ४॥\nबहूनामेमि प्रथमो बहूनामेमि मध्यमः ।\nकि  स्विद्यमस्य कर्तव्यं यन्मयाऽद्य करिष्यति ॥ ५॥\nअनुपश्य यथा पूर्वे प्रतिपश्य तथा परे ।\nसस्यमिव मर्त्यः पच्यते सस्यमिवाजायते पुनः ॥ ६॥\nवैश्वानरः प्रविशति अतिथिर्ब्राह्मणो गृहान् ।\nतस्यैता  शान्तिं कुर्वन्ति हर वैवस्वतोदकम् ॥ ७॥\nआशाप्रतीक्षे सङ्गत  सूनृतां च इष्टापूर्ते पुत्रपशू श्च सर्वान् ।\nएतद्वृङ्क्ते पुरुषस्याल्पमेधसो यस्यानश्नन्वसति ब्राह्मणो गृहे ॥ ८॥\nतिस्रो रात्रीर्यदवात्सीर्गृहे मे अनश्नन् ब्रह्मन्नतिथिर्नमस्यः ।\nनमस्तेऽस्तु ब्रह्मन्स्वस्ति मेऽस्तु तस्मात्प्रति त्रीन्वरान्वृणीष्व ॥ ९॥\nशान्तसङ्कल्पः सुमना यथा स्याद्वीतमन्युर्गौतमो माभिमृत्यो ।\nत्वत्प्रसृष्टं माऽभिवदेत्प्रतीत एतत् त्रयाणां प्रथम वरं वृणे ॥ १०॥\nयथा पुरस्ताद्भविता प्रतीत औद्दालकिरारुणिर्मत्प्रसृष्टः ।\nसुख  रात्रीः शयिता वीतमन्युः त्वां ददृशिवान्मृत्युमुखात् प्रमुक्तम् ॥ ११॥\nस्वर्गे लोके न भयं किञ्चनास्ति न तत्र त्वं न जरया बिभेति ।\nउभे तीर्त्वा अशनायापिपासे शोकातिगो मोदते स्वर्गलोके ॥ १२॥\nस त्वमग्नि  स्वर्ग्यमध्येषि मृत्यो प्रब्रूहि त्व  श्रद्दधानाय मह्यम् ।\nस्वर्गलोका अमृतत्वं भजन्त एतद् द्वितीयेन वृणे वरेण ॥ १३॥\nप्र ते ब्रवीमि तदु मे निबोध स्वर्ग्यमग्निं नचिकेतः प्रजानन् ।\nअनन्तलोकाप्तिमथो प्रतिष्ठां विद्धि त्वमेतं निहितं गुहायाम् ॥ १४॥\nलोकादिमग्निं तमुवाच तस्मै या इष्टका यावतीर्वा यथा वा ।\nस चापि तत्प्रत्यवदद्यथोक्तं अथास्य मृत्युः पुनरेवाह तुष्टः ॥ १५॥\nतमब्रवीत्प्रीयमाणो महात्मा वरं तवेहाद्य ददामि भूयः ।\nतवैव नाम्ना भवितायमग्निः सृङ्कां चेमामनेकरूपां गृहाण ॥ १६॥\nत्रिणाचिकेतस्त्रिभिरेत्य सन्धिं त्रिकर्मकृत्तरति जन्ममृत्यू ।\nब्रह्मजज्ञं देवमीड्यं विदित्वा निचाय्य मा  शान्तिमत्यन्तमेति ॥ १७॥\nत्रिणाचिकेतस्त्रयमेतद्विदित्वा य एवं विद्वा श्चिनुते नाचिकेतम् ।\nस मृत्युपाशान्पुरतः प्रणोद्य शोकातिगो मोदते स्वर्गलोके ॥ १८॥\nएष तेऽग्निर्नचिकेतः स्वर्ग्यो यमवृणीथा द्वितीयेन वरेण ।\nएतमग्निं तवैव प्रवक्ष्यन्ति जनासः तृतीयं वरं नचिकेतो वृणीष्व ॥ १९॥\nयेयं प्रेते विचिकित्सा मनुष्ये अस्तीत्येके नायमस्तीति चैके ।\nएतद्विद्यामनुशिष्टस्त्वयाऽहं वराणामेष वरस्तृतीयः ॥ २०॥\nदेवैरत्रापि विचिकित्सितं पुरा न हि सुविज्ञेयमणुरेष धर्मः ।\nअन्यं वरं नचिकेतो वृणीष्व मा मोपरोत्सीरति मा सृजैनम् ॥ २१॥\nदेवैरत्रापि विचिकित्सितं किल त्वं च मृत्यो यन्न सुज्ञेयमात्थ ।\nवक्ता चास्य त्वादृगन्यो न लभ्यो नान्यो वरस्तुल्य एतस्य कश्चित् ॥ २२॥\nशतायुषः पुत्रपौत्रान्वृणीष्वा बहून्पशून् हस्तिहिरण्यमश्वान् ।\nभूमेर्महदायतनं वृणीष्व स्वयं च जीव शरदो यावदिच्छसि ॥ २३॥\nएतत्तुल्यं यदि मन्यसे वरं वृणीष्व वित्तं चिरजीविकां च ।\nमहाभूमौ नचिकेतस्त्वमेधि कामानां त्वा कामभाजं करोमि ॥ २४॥\nये ये कामा दुर्लभा मर्त्यलोके सर्वान् कामा श्छन्दतः प्रार्थयस्व ।\nइमा रामाः सरथाः सतूर्या न हीदृशा लम्भनीया मनुष्यैः ।\nआभिर्मत्प्रत्ताभिः परिचारयस्व नचिकेतो मरणं माऽनुप्राक्षीः ॥ २५॥\nश्वोभावा मर्त्यस्य यदन्तकैतत् सर्वेन्द्रियाणां जरयन्ति तेजः ।\nअपि सर्वं जीवितमल्पमेव तवैव वाहास्तव नृत्यगीते ॥ २६॥\nन वित्तेन तर्पणीयो मनुष्यो लप्स्यामहे वित्तमद्राक्ष्म चेत्त्वा ।\nजीविष्यामो यावदीशिष्यसि त्वं वरस्तु मे वरणीयः स एव ॥ २७॥\nअजीर्यताममृतानामुपेत्य जीर्यन्मर्त्यः क्वधःस्थः प्रजानन् ।\nअभिध्यायन्वर्णरतिप्रमोदान् अतिदीर्घे जीविते को रमेत ॥ २८॥\nयस्मिन्निदं विचिकित्सन्ति मृत्यो यत्साम्पराये महति ब्रूहि नस्तत् ।\nयोऽयं वरो गूढमनुप्रविष्टो नान्यं तस्मान्नचिकेता वृणीते ॥ २९॥\n॥ इति काठकोपनिषदि प्रथमाध्याये प्रथमा वल्ली ॥\n   \n   \nअन्यच्छ्रेयोऽन्यदुतैव प्रेय \nस्ते उभे नानार्थे पुरुष  सिनीतः ।\nतयोः श्रेय आददानस्य साधु\nभवति हीयतेऽर्थाद्य उ प्रेयो वृणीते ॥ १॥\nश्रेयश्च प्रेयश्च मनुष्यमेतः\nतौ सम्परीत्य विविनक्ति धीरः ।\nश्रेयो हि धीरोऽभि प्रेयसो वृणीते\nप्रेयो मन्दो योगक्षेमाद्वृणीते ॥ २॥\nस त्वं प्रियान्प्रियरूपांश्च कामान्\nअभिध्यायन्नचिकेतोऽत्यस्राक्षीः ।\nनैता  सृङ्कां वित्तमयीमवाप्तो\nयस्यां मज्जन्ति बहवो मनुष्याः ॥ ३॥\nदूरमेते विपरीते विषूची\nअविद्या या च विद्येति ज्ञाता ।\nविद्याभीप्सिनं नचिकेतसं मन्ये\nन त्वा कामा बहवोऽलोलुपन्त ॥ ४॥\nअविद्यायामन्तरे वर्तमानाः\nस्वयं धीराः पण्डितंमन्यमानाः ।\nदन्द्रम्यमाणाः परियन्ति मूढा\nअन्धेनैव नीयमाना यथान्धाः ॥ ५॥\nन साम्परायः प्रतिभाति बालं\nप्रमाद्यन्तं वित्तमोहेन मूढम् ।\nअयं लोको नास्ति पर इति मानी\nपुनः पुनर्वशमापद्यते मे ॥ ६॥\nश्रवणायापि बहुभिर्यो न लभ्यः\nशृण्वन्तोऽपि बहवो यं न विद्युः ।\nआश्चर्यो वक्ता कुशलोऽस्य लब्धा\nआश्चर्यो ज्ञाता कुशलानुशिष्टः ॥ ७॥\nन नरेणावरेण प्रोक्त\nएष सुविज्ञेयो बहुधा चिन्त्यमानः ।\nअनन्यप्रोक्ते गतिरत्र नास्ति\nअणीयान्ह्यतर्क्यमणुप्रमाणात् ॥ ८॥\nनैषा तर्केण मतिरापनेया\nप्रोक्तान्येनैव सुज्ञानाय प्रेष्ठ ।\nयां त्वमापः सत्यधृतिर्बतासि\nत्वादृङ् नो भूयान्नचिकेतः प्रष्टा ॥ ९॥\nजानाम्यह  शेवधिरित्यनित्यं\nन ह्यध्रुवैः प्राप्यते हि ध्रुवं तत् ।\nततो मया नाचिकेतश्चितोऽग्नि \nरनित्यैर्द्रव्यैः प्राप्तवानस्मि नित्यम् ॥ १०॥\nकामस्याप्तिं जगतः प्रतिष्ठां\nक्रतोरानन्त्यमभयस्य पारम् ।\nस्तोममहदुरुगायं प्रतिष्ठां\nदृष्ट्वा धृत्या धीरो नचिकेतोऽत्यस्राक्षीः ॥ ११॥\nतं दुर्दर्शं गूढमनुप्रविष्टं\nगुहाहितं गह्वरेष्ठं पुराणम् ।\nअध्यात्मयोगाधिगमेन देवं\nमत्वा धीरो हर्षशोकौ जहाति ॥ १२॥\nएतच्छ्रुत्वा सम्परिगृह्य मर्त्यः\nप्रवृह्य धर्म्यमणुमेतमाप्य ।\nस मोदते मोदनीयं हि लब्ध्वा\nविवृत  सद्म नचिकेतसं मन्ये ॥ १३॥\nअन्यत्र धर्मादन्यत्राधर्मा \nदन्यत्रास्मात्कृताकृतात् ।\nअन्यत्र भूताच्च भव्याच्च\nयत्तत्पश्यसि तद्वद ॥ १४॥\nसर्वे वेदा यत्पदमामनन्ति\nतपांसि सर्वाणि च यद्वदन्ति ।\nयदिच्छन्तो ब्रह्मचर्यं चरन्ति\nतत्ते पदं सङ्ग्रहेण ब्रवीम्योमित्येतत् ॥ १५॥\nएतद्ध्येवाक्षरं ब्रह्म एतद्ध्येवाक्षरं परम् ।\nएतद्ध्येवाक्षरं ज्ञात्वा यो यदिच्छति तस्य तत् ॥ १६॥\nएतदालम्बनँ श्रेष्ठमेतदालम्बनं परम् ।\nएतदालम्बनं ज्ञात्वा ब्रह्मलोके महीयते ॥ १७॥\nन जायते म्रियते वा विपश्चि \nन्नायं कुतश्चिन्न बभूव कश्चित् ।\nअजो नित्यः शाश्वतोऽयं पुराणो\nन हन्यते हन्यमाने शरीरे ॥ १८॥\nहन्ता चेन्मन्यते हन्तुँ हतश्चेन्मन्यते हतम् ।\nउभौ तौ न विजानीतो नायँ हन्ति न हन्यते ॥ १९॥\nअणोरणीयान्महतो महीया \nनात्माऽस्य जन्तोर्निहितो गुहायाम् ।\nतमक्रतुः पश्यति वीतशोको\nधातुप्रसादान्महिमानमात्मनः ॥ २०॥\nआसीनो दूरं व्रजति शयानो याति सर्वतः ।\nकस्तं मदामदं देवं मदन्यो ज्ञातुमर्हति ॥ २१॥\nअशरीरँ शरीरेष्वनवस्थेष्ववस्थितम् ।\nमहान्तं विभुमात्मानं मत्वा धीरो न शोचति ॥ २२॥\nनायमात्मा प्रवचनेन लभ्यो\nन मेधया न बहुना श्रुतेन ।\nयमेवैष वृणुते तेन लभ्य\nस्तस्यैष आत्मा विवृणुते तनू  स्वाम् ॥ २३॥\nनाविरतो दुश्चरितान्नाशान्तो नासमाहितः ।\nनाशान्तमानसो वापि प्रज्ञानेनैनमाप्नुयात् ॥ २४॥\nयस्य ब्रह्म च क्षत्रं च उभे भवत ओदनः ।\nमृत्युर्यस्योपसेचनं क इत्था वेद यत्र सः ॥ २५॥\nइति काठकोपनिषदि प्रथमाध्याये द्वितीया वल्ली ॥\n   \n   \nऋतं पिबन्तौ सुकृतस्य लोके गुहां प्रविष्टौ परमे परार्धे ।\nछायातपौ ब्रह्मविदो वदन्ति पञ्चाग्नयो ये च त्रिणाचिकेताः ॥ १॥\nयः सेतुरीजानानामक्षरं ब्रह्म यत्परम् ।\nअभयं तितीर्षतां पारं नाचिकेतं शकेमहि ॥ २॥\nआत्मानं रथितं विद्धि शरीरं रथमेव तु ।\nबुद्धिं तु सारथिं विद्धि मनः प्रग्रहमेव च ॥ ३॥\nइन्द्रियाणि हयानाहुर्विषयां स्तेषु गोचरान् ।\nआत्मेन्द्रियमनोयुक्तं भोक्तेत्याहुर्मनीषिणः ॥ ४॥\nयस्त्वविज्ञानवान्भवत्ययुक्तेन मनसा सदा ।\nतस्येन्द्रियाण्यवश्यानि दुष्टाश्वा इव सारथेः ॥ ५॥\nयस्तु विज्ञानवान्भवति युक्तेन मनसा सदा ।\nतस्येन्द्रियाणि वश्यानि सदश्वा इव सारथेः ॥ ६॥\nयस्त्वविज्ञानवान्भवत्यमनस्कः सदाऽशुचिः ।\nन स तत्पदमाप्नोति संसारं चाधिगच्छति ॥ ७॥\nयस्तु विज्ञानवान्भवति समनस्कः सदा शुचिः ।\nस तु तत्पदमाप्नोति यस्माद्भूयो न जायते ॥ ८॥\nविज्ञानसारथिर्यस्तु मनः प्रग्रहवान्नरः ।\nसोऽध्वनः पारमाप्नोति तद्विष्णोः परमं पदम् ॥ ९॥\nइन्द्रियेभ्यः परा ह्यर्था अर्थेभ्यश्च परं मनः ।\nमनसस्तु परा बुद्धिर्बुद्धेरात्मा महान्परः ॥ १०॥\nमहतः परमव्यक्तमव्यक्तात्पुरुषः परः ।\nपुरुषान्न परं किञ्चित्सा काष्ठा सा परा गतिः ॥ ११॥\nएष सर्वेषु भूतेषु गूढोऽत्मा न प्रकाशते ।\nदृश्यते त्वग्र्यया बुद्ध्या सूक्ष्मया सूक्ष्मदर्शिभिः ॥ १२॥\nयच्छेद्वाङ्मनसी प्राज्ञस्तद्यच्छेज्ज्ञान आत्मनि ।\nज्ञानमात्मनि महति नियच्छेत्तद्यच्छेच्छान्त आत्मनि ॥ १३॥\nउत्तिष्ठत जाग्रत प्राप्य वरान्निबोधत ।\nक्षुरस्य धारा निशिता दुरत्यया दुर्गं पथस्तत्कवयो वदन्ति ॥ १४॥\nअशब्दमस्पर्शमरूपमव्ययं तथाऽरसं नित्यमगन्धवच्च यत् ।\nअनाद्यनन्तं महतः परं ध्रुवं निचाय्य तं मृत्युमुखात् प्रमुच्यते ॥ १५॥\nनाचिकेतमुपाख्यानं मृत्युप्रोक्तँ सनातनम् ।\nउक्त्वा श्रुत्वा च मेधावी ब्रह्मलोके महीयते ॥ १६॥\nय इमं परमं गुह्यं श्रावयेद् ब्रह्मसंसदि ।\nप्रयतः श्राद्धकाले वा तदानन्त्याय कल्पते । तदानन्त्याय कल्पत इति ॥ १७॥\nइति काठकोपनिषदि प्रथमाध्याये तृतीया वल्ली ॥\n   \n   \nपराञ्चि खानि व्यतृणत् स्वयम्भू \nस्तस्मात्पराङ्पश्यति नान्तरात्मन् ।\nकश्चिद्धीरः प्रत्यगात्मानमैक्ष \nदावृत्तचक्षुरमृतत्वमिच्छन् ॥ १॥\nपराचः कामाननुयन्ति बाला \nस्ते मृत्योर्यन्ति विततस्य पाशम् ।\nअथ धीरा अमृतत्वं विदित्वा\nध्रुवमध्रुवेष्विह न प्रार्थयन्ते ॥ २॥\nयेन रूपं रसं गन्धं शब्दान् स्पर्शांश्च मैथुनान् ।\nएतेनैव विजानाति किमत्र परिशिष्यते । एतद्वै तत् ॥ ३॥\nस्वप्नान्तं जागरितान्तं चोभौ येनानुपश्यति ।\nमहान्तं विभुमात्मानं मत्वा धीरो न शोचति ॥ ४॥\nय इमं मध्वदं वेद आत्मानं जीवमन्तिकात् ।\nईशानं भूतभव्यस्य न ततो विजुगुप्सते । एतद्वै तत् ॥ ५॥\nयः पूर्वं तपसो जातमद्भ्यः पूर्वमजायत ।\nगुहां प्रविश्य तिष्ठन्तं यो भूतेभिर्व्यपश्यत । एतद्वै तत् ॥ ६॥\nया प्राणेन सम्भवत्यदितिर्देवतामयी ।\nगुहां प्रविश्य तिष्ठन्तीं या भूतेभिर्व्यजायत । एतद्वै तत् ॥ ७॥\nअरण्योर्निर्हितो जातवेदा गर्भ इव सुभृतो गर्भिणीभिः ।\nदिवे दिव ईड्यो जागृवद्भिर्हविष्मद्भिर्मनुष्येभिरग्निः । एतद्वै तत् ॥ ८॥\nयतश्चोदेति सूर्यः अस्तं यत्र च गच्छति ।\nतं देवाः सर्वे अर्पितास्तदु नात्येति कश्चन । एतद्वै तत् ॥ ९॥\nयदेवेह तदमुत्र यदमुत्र तदन्विह ।\nमृत्योः स मृत्युमाप्नोति य इह नानेव पश्यति ॥ १०॥\nमनसैवेदमाप्तव्यं नेह नानास्ति किञ्चन ।\nमृत्योः स मृत्युं गच्छति य इह नानेव पश्यति ॥ ११॥\nअङ्गुष्ठमात्रः पुरुषो मध्य आत्मनि तिष्ठति ।\nईशानं भूतभव्यस्य न ततो विजुगुप्सते । एतद्वै तत् ॥ १२॥\nअङ्गुष्ठमात्रः पुरुषो ज्योतिरिवाधूमकः ।\nईशानो भूतभव्यस्य स एवाद्य स उ श्वः । एतद्वै तत् ॥ १३॥\nयथोदकं दुर्गे वृष्टं पर्वतेषु विधावति ।\nएवं धर्मान् पृथक्पश्यंस्तानेवानुविधावति ॥ १४॥\nयथोदकं शुद्धे शुद्धमासिक्तं तादृगेव भवति ।\nएवं मुनेर्विजानत आत्मा भवति गौतम ॥ १५॥\nइति काठकोपनिषदि द्वितीयाध्याये प्रथमा वल्ली ॥\n   \n   \nपुरमेकादशद्वारमजस्यावक्रचेतसः ।\nअनुष्ठाय न शोचति विमुक्तश्च विमुच्यते । एतद्वै तत् ॥ १॥\nह सः शुचिषद्वसुरान्तरिक्षस \nद्धोता वेदिषदतिथिर्दुरोणसत् ।\nनृषद्वरसदृतसद्व्योमस \nदब्जा गोजा ऋतजा अद्रिजा ऋतं बृहत् ॥ २॥\nऊर्ध्वं प्राणमुन्नयति अपानं प्रत्यगस्यति ।\nमध्ये वामनमासीनं विश्वे देवा उपासते ॥ ३॥\nअस्य विस्रंसमानस्य शरीरस्थस्य देहिनः ।\nदेहाद्विमुच्यमानस्य किमत्र परिशिष्यते । एतद्वै तत् ॥ ४॥\nन प्राणेन नापानेन मर्त्यो जीवति कश्चन ।\nइतरेण तु जीवन्ति यस्मिन्नेतावुपाश्रितौ ॥ ५॥\nहन्त त इदं प्रवक्ष्यामि गुह्यं ब्रह्म सनातनम् ।\nयथा च मरणं प्राप्य आत्मा भवति गौतम ॥ ६॥\nयोनिमन्ये प्रपद्यन्ते शरीरत्वाय देहिनः ।\nस्थाणुमन्येऽनुसंयन्ति यथाकर्म यथाश्रुतम् ॥ ७॥\nय एष सुप्तेषु जागर्ति कामं कामं पुरुषो निर्मिमाणः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ ८॥\nअग्निर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ ९॥\nवायुर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ १०॥\nसूर्यो यथा सर्वलोकस्य चक्षु \nर्न लिप्यते चाक्षुषैर्बाह्यदोषैः ।\nएकस्तथा सर्वभूतान्तरात्मा\nन लिप्यते लोकदुःखेन बाह्यः ॥ ११॥\nएको वशी सर्वभूतान्तरात्मा\nएकं रूपं बहुधा यः करोति ।\nतमात्मस्थं येऽनुपश्यन्ति धीरा \nस्तेषां सुखं शाश्वतं नेतरेषाम् ॥ १२॥\nनित्योऽनित्यानां चेतनश्चेतनाना \nमेको बहूनां यो विदधाति कामान् ।\nतमात्मस्थं येऽनुपश्यन्ति धीरा\nस्तेषां शान्तिः शाश्वती नेतरेषाम् ॥ १३॥\nतदेतदिति मन्यन्तेऽनिर्देश्यं परमं सुखम् ।\nकथं नु तद्विजानीयां किमु भाति विभाति वा ॥ १४॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १५॥\nइति काठकोपनिषदि द्वितीयाध्याये द्वितीया वल्ली ॥\n   \n   \nऊर्ध्वमूलोऽवाक्शातख एषोऽश्वत्थः सनातनः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ १॥\nयदिदं किंच जगत्सर्वं प्राण एजति निःसृतम् ।\nमहद्भयं वज्रमुद्यतं य एतद्विदुरमृतास्ते भवन्ति ॥ २॥\nभयादस्याग्निस्तपति भयात्तपति सूर्यः ।\nभयादिन्द्रश्च वायुश्च मृत्युर्धावति पञ्चमः ॥ ३॥\nइह चेदशकद्बोद्धुं प्राक्शरीरस्य विस्रसः ।\nततः सर्गेषु लोकेषु शरीरत्वाय कल्पते ॥ ४॥\nयथादर्शे तथाऽत्मनि यथा स्वप्ने तथा पितृलोके ।\nयथाऽप्सु परीव ददृशे तथा गन्धर्वलोके\nच्छायातपयोरिव ब्रह्मलोके ॥ ५॥\nइन्द्रियाणां पृथग्भावमुदयास्तमयौ च यत् ।\nपृथगुत्पद्यमानानां मत्वा धीरो न शोचति ॥ ६॥\nइन्द्रियेभ्यः परं मनो मनसः सत्त्वमुत्तमम् ।\nसत्त्वादधि महानात्मा महतोऽव्यक्तमुत्तमम् ॥ ७॥\nअव्यक्तात्तु परः पुरुषो व्यापकोऽलिङ्ग एव च ।\nयं ज्ञात्वा मुच्यते जन्तुरमृतत्वं च गच्छति ॥ ८॥\nन सन्दृशे तिष्ठति रूपमस्य\nन चक्षुषा पश्यति कश्चनैनम् ।\nहृदा मनीषा मनसाऽभिक्लृप्तो\nय एतद्विदुरमृतास्ते भवन्ति ॥ ९॥\nयदा पञ्चावतिष्ठन्ते ज्ञानानि मनसा सह ।\nबुद्धिश्च न विचेष्टति तामाहुः परमां गतिम् ॥ १०॥\nतां योगमिति मन्यन्ते स्थिरामिन्द्रियधारणाम् ।\nअप्रमत्तस्तदा भवति योगो हि प्रभवाप्ययौ ॥ ११॥\nनैव वाचा न मनसा प्राप्तुं शक्यो न चक्षुषा ।\nअस्तीति ब्रुवतोऽन्यत्र कथं तदुपलभ्यते ॥ १२॥\nअस्तीत्येवोपलब्धव्यस्तत्त्वभावेन चोभयोः ।\nअस्तीत्येवोपलब्धस्य तत्त्वभावः प्रसीदति ॥ १३॥\nयदा सर्वे प्रमुच्यन्ते कामा येऽस्य हृदि श्रिताः ।\nअथ मर्त्योऽमृतो भवत्यत्र ब्रह्म समश्नुते ॥ १४॥\nयदा सर्वे प्रभिद्यन्ते हृदयस्येह ग्रन्थयः ।\nअथ मर्त्योऽमृतो भवत्येतावद्ध्यनुशासनम् ॥ १५॥\nशतं चैका च हृदयस्य नाड्य \nस्तासां मूर्धानमभिनिःसृतैका ।\nतयोर्ध्वमायन्नमृतत्वमेति\nविष्वङ्ङन्या उत्क्रमणे भवन्ति ॥ १६॥\nअङ्गुष्ठमात्रः पुरुषोऽन्तरात्मा\nसदा जनानां हृदये संनिविष्टः ।\nतं स्वाच्छरीरात्प्रवृहेन्मुञ्जादिवेषीकां धैर्येण ।\nतं विद्याच्छुक्रममृतं तं विद्याच्छुक्रममृतमिति ॥ १७॥\nमृत्युप्रोक्तां नचिकेतोऽथ लब्ध्वा विद्यामेतां योगविधिं च कृत्स्नम् ।\nब्रह्मप्राप्तो विरजोऽभूद्विमृत्युरन्योऽप्येवं यो विदध्यात्ममेव ॥ १८॥\nसह नाववतु । सह नौ भुनक्तु । सह वीर्यं करवावहै ।\nतेजस्विनावधीतमस्तु मा विद्विषावहै ॥ १९॥\nॐ शान्तिः शान्तिः शान्तिः ॥\nइति काठकोपनिषदि द्वितीयाध्याये तृतीया वल्ली ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\nॐ तत् सत् ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/kathopanishad/", "category": "upanishad", "text": "॥ कठोपनिषद् ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\n॥ अथ कठोपनिषद् ॥\n   \n   \nॐ उशन्ह वै वाजश्रवसः सर्ववेदसं ददौ । तस्य ह नचिकेता नाम पुत्र आस ॥ १॥\nत  ह कुमार  सन्तं दक्षिणासु नीयमानासु श्रद्धाविवेश सोऽमन्यत ॥ २॥\nपीतोदका जग्धतृणा दुग्धदोहा निरिन्द्रियाः ।\nअनन्दा नाम ते लोकास्तान्स गच्छति ता ददत् ॥ ३॥\nस होवाच पितरं तत कस्मै मां दास्यसीति ।\nद्वितीयं तृतीयं त  होवाच मृत्यवे त्वा ददामीति ॥ ४॥\nबहूनामेमि प्रथमो बहूनामेमि मध्यमः ।\nकि  स्विद्यमस्य कर्तव्यं यन्मयाऽद्य करिष्यति ॥ ५॥\nअनुपश्य यथा पूर्वे प्रतिपश्य तथा परे ।\nसस्यमिव मर्त्यः पच्यते सस्यमिवाजायते पुनः ॥ ६॥\nवैश्वानरः प्रविशति अतिथिर्ब्राह्मणो गृहान् ।\nतस्यैता  शान्तिं कुर्वन्ति हर वैवस्वतोदकम् ॥ ७॥\nआशाप्रतीक्षे सङ्गत  सूनृतां च इष्टापूर्ते पुत्रपशू श्च सर्वान् ।\nएतद्वृङ्क्ते पुरुषस्याल्पमेधसो यस्यानश्नन्वसति ब्राह्मणो गृहे ॥ ८॥\nतिस्रो रात्रीर्यदवात्सीर्गृहे मे अनश्नन् ब्रह्मन्नतिथिर्नमस्यः ।\nनमस्तेऽस्तु ब्रह्मन्स्वस्ति मेऽस्तु तस्मात्प्रति त्रीन्वरान्वृणीष्व ॥ ९॥\nशान्तसङ्कल्पः सुमना यथा स्याद्वीतमन्युर्गौतमो माभिमृत्यो ।\nत्वत्प्रसृष्टं माऽभिवदेत्प्रतीत एतत् त्रयाणां प्रथम वरं वृणे ॥ १०॥\nयथा पुरस्ताद्भविता प्रतीत औद्दालकिरारुणिर्मत्प्रसृष्टः ।\nसुख  रात्रीः शयिता वीतमन्युः त्वां ददृशिवान्मृत्युमुखात् प्रमुक्तम् ॥ ११॥\nस्वर्गे लोके न भयं किञ्चनास्ति न तत्र त्वं न जरया बिभेति ।\nउभे तीर्त्वा अशनायापिपासे शोकातिगो मोदते स्वर्गलोके ॥ १२॥\nस त्वमग्नि  स्वर्ग्यमध्येषि मृत्यो प्रब्रूहि त्व  श्रद्दधानाय मह्यम् ।\nस्वर्गलोका अमृतत्वं भजन्त एतद् द्वितीयेन वृणे वरेण ॥ १३॥\nप्र ते ब्रवीमि तदु मे निबोध स्वर्ग्यमग्निं नचिकेतः प्रजानन् ।\nअनन्तलोकाप्तिमथो प्रतिष्ठां विद्धि त्वमेतं निहितं गुहायाम् ॥ १४॥\nलोकादिमग्निं तमुवाच तस्मै या इष्टका यावतीर्वा यथा वा ।\nस चापि तत्प्रत्यवदद्यथोक्तं अथास्य मृत्युः पुनरेवाह तुष्टः ॥ १५॥\nतमब्रवीत्प्रीयमाणो महात्मा वरं तवेहाद्य ददामि भूयः ।\nतवैव नाम्ना भवितायमग्निः सृङ्कां चेमामनेकरूपां गृहाण ॥ १६॥\nत्रिणाचिकेतस्त्रिभिरेत्य सन्धिं त्रिकर्मकृत्तरति जन्ममृत्यू ।\nब्रह्मजज्ञं देवमीड्यं विदित्वा निचाय्य मा  शान्तिमत्यन्तमेति ॥ १७॥\nत्रिणाचिकेतस्त्रयमेतद्विदित्वा य एवं विद्वा श्चिनुते नाचिकेतम् ।\nस मृत्युपाशान्पुरतः प्रणोद्य शोकातिगो मोदते स्वर्गलोके ॥ १८॥\nएष तेऽग्निर्नचिकेतः स्वर्ग्यो यमवृणीथा द्वितीयेन वरेण ।\nएतमग्निं तवैव प्रवक्ष्यन्ति जनासः तृतीयं वरं नचिकेतो वृणीष्व ॥ १९॥\nयेयं प्रेते विचिकित्सा मनुष्ये अस्तीत्येके नायमस्तीति चैके ।\nएतद्विद्यामनुशिष्टस्त्वयाऽहं वराणामेष वरस्तृतीयः ॥ २०॥\nदेवैरत्रापि विचिकित्सितं पुरा न हि सुविज्ञेयमणुरेष धर्मः ।\nअन्यं वरं नचिकेतो वृणीष्व मा मोपरोत्सीरति मा सृजैनम् ॥ २१॥\nदेवैरत्रापि विचिकित्सितं किल त्वं च मृत्यो यन्न सुज्ञेयमात्थ ।\nवक्ता चास्य त्वादृगन्यो न लभ्यो नान्यो वरस्तुल्य एतस्य कश्चित् ॥ २२॥\nशतायुषः पुत्रपौत्रान्वृणीष्वा बहून्पशून् हस्तिहिरण्यमश्वान् ।\nभूमेर्महदायतनं वृणीष्व स्वयं च जीव शरदो यावदिच्छसि ॥ २३॥\nएतत्तुल्यं यदि मन्यसे वरं वृणीष्व वित्तं चिरजीविकां च ।\nमहाभूमौ नचिकेतस्त्वमेधि कामानां त्वा कामभाजं करोमि ॥ २४॥\nये ये कामा दुर्लभा मर्त्यलोके सर्वान् कामा श्छन्दतः प्रार्थयस्व ।\nइमा रामाः सरथाः सतूर्या न हीदृशा लम्भनीया मनुष्यैः ।\nआभिर्मत्प्रत्ताभिः परिचारयस्व नचिकेतो मरणं माऽनुप्राक्षीः ॥ २५॥\nश्वोभावा मर्त्यस्य यदन्तकैतत् सर्वेन्द्रियाणां जरयन्ति तेजः ।\nअपि सर्वं जीवितमल्पमेव तवैव वाहास्तव नृत्यगीते ॥ २६॥\nन वित्तेन तर्पणीयो मनुष्यो लप्स्यामहे वित्तमद्राक्ष्म चेत्त्वा ।\nजीविष्यामो यावदीशिष्यसि त्वं वरस्तु मे वरणीयः स एव ॥ २७॥\nअजीर्यताममृतानामुपेत्य जीर्यन्मर्त्यः क्वधःस्थः प्रजानन् ।\nअभिध्यायन्वर्णरतिप्रमोदान् अतिदीर्घे जीविते को रमेत ॥ २८॥\nयस्मिन्निदं विचिकित्सन्ति मृत्यो यत्साम्पराये महति ब्रूहि नस्तत् ।\nयोऽयं वरो गूढमनुप्रविष्टो नान्यं तस्मान्नचिकेता वृणीते ॥ २९॥\n॥ इति काठकोपनिषदि प्रथमाध्याये प्रथमा वल्ली ॥\n   \n   \nअन्यच्छ्रेयोऽन्यदुतैव प्रेय \nस्ते उभे नानार्थे पुरुष  सिनीतः ।\nतयोः श्रेय आददानस्य साधु\nभवति हीयतेऽर्थाद्य उ प्रेयो वृणीते ॥ १॥\nश्रेयश्च प्रेयश्च मनुष्यमेतः\nतौ सम्परीत्य विविनक्ति धीरः ।\nश्रेयो हि धीरोऽभि प्रेयसो वृणीते\nप्रेयो मन्दो योगक्षेमाद्वृणीते ॥ २॥\nस त्वं प्रियान्प्रियरूपांश्च कामान्\nअभिध्यायन्नचिकेतोऽत्यस्राक्षीः ।\nनैता  सृङ्कां वित्तमयीमवाप्तो\nयस्यां मज्जन्ति बहवो मनुष्याः ॥ ३॥\nदूरमेते विपरीते विषूची\nअविद्या या च विद्येति ज्ञाता ।\nविद्याभीप्सिनं नचिकेतसं मन्ये\nन त्वा कामा बहवोऽलोलुपन्त ॥ ४॥\nअविद्यायामन्तरे वर्तमानाः\nस्वयं धीराः पण्डितंमन्यमानाः ।\nदन्द्रम्यमाणाः परियन्ति मूढा\nअन्धेनैव नीयमाना यथान्धाः ॥ ५॥\nन साम्परायः प्रतिभाति बालं\nप्रमाद्यन्तं वित्तमोहेन मूढम् ।\nअयं लोको नास्ति पर इति मानी\nपुनः पुनर्वशमापद्यते मे ॥ ६॥\nश्रवणायापि बहुभिर्यो न लभ्यः\nशृण्वन्तोऽपि बहवो यं न विद्युः ।\nआश्चर्यो वक्ता कुशलोऽस्य लब्धा\nआश्चर्यो ज्ञाता कुशलानुशिष्टः ॥ ७॥\nन नरेणावरेण प्रोक्त\nएष सुविज्ञेयो बहुधा चिन्त्यमानः ।\nअनन्यप्रोक्ते गतिरत्र नास्ति\nअणीयान्ह्यतर्क्यमणुप्रमाणात् ॥ ८॥\nनैषा तर्केण मतिरापनेया\nप्रोक्तान्येनैव सुज्ञानाय प्रेष्ठ ।\nयां त्वमापः सत्यधृतिर्बतासि\nत्वादृङ् नो भूयान्नचिकेतः प्रष्टा ॥ ९॥\nजानाम्यह  शेवधिरित्यनित्यं\nन ह्यध्रुवैः प्राप्यते हि ध्रुवं तत् ।\nततो मया नाचिकेतश्चितोऽग्नि \nरनित्यैर्द्रव्यैः प्राप्तवानस्मि नित्यम् ॥ १०॥\nकामस्याप्तिं जगतः प्रतिष्ठां\nक्रतोरानन्त्यमभयस्य पारम् ।\nस्तोममहदुरुगायं प्रतिष्ठां\nदृष्ट्वा धृत्या धीरो नचिकेतोऽत्यस्राक्षीः ॥ ११॥\nतं दुर्दर्शं गूढमनुप्रविष्टं\nगुहाहितं गह्वरेष्ठं पुराणम् ।\nअध्यात्मयोगाधिगमेन देवं\nमत्वा धीरो हर्षशोकौ जहाति ॥ १२॥\nएतच्छ्रुत्वा सम्परिगृह्य मर्त्यः\nप्रवृह्य धर्म्यमणुमेतमाप्य ।\nस मोदते मोदनीयं हि लब्ध्वा\nविवृत  सद्म नचिकेतसं मन्ये ॥ १३॥\nअन्यत्र धर्मादन्यत्राधर्मा \nदन्यत्रास्मात्कृताकृतात् ।\nअन्यत्र भूताच्च भव्याच्च\nयत्तत्पश्यसि तद्वद ॥ १४॥\nसर्वे वेदा यत्पदमामनन्ति\nतपांसि सर्वाणि च यद्वदन्ति ।\nयदिच्छन्तो ब्रह्मचर्यं चरन्ति\nतत्ते पदं सङ्ग्रहेण ब्रवीम्योमित्येतत् ॥ १५॥\nएतद्ध्येवाक्षरं ब्रह्म एतद्ध्येवाक्षरं परम् ।\nएतद्ध्येवाक्षरं ज्ञात्वा यो यदिच्छति तस्य तत् ॥ १६॥\nएतदालम्बनँ श्रेष्ठमेतदालम्बनं परम् ।\nएतदालम्बनं ज्ञात्वा ब्रह्मलोके महीयते ॥ १७॥\nन जायते म्रियते वा विपश्चि \nन्नायं कुतश्चिन्न बभूव कश्चित् ।\nअजो नित्यः शाश्वतोऽयं पुराणो\nन हन्यते हन्यमाने शरीरे ॥ १८॥\nहन्ता चेन्मन्यते हन्तुँ हतश्चेन्मन्यते हतम् ।\nउभौ तौ न विजानीतो नायँ हन्ति न हन्यते ॥ १९॥\nअणोरणीयान्महतो महीया \nनात्माऽस्य जन्तोर्निहितो गुहायाम् ।\nतमक्रतुः पश्यति वीतशोको\nधातुप्रसादान्महिमानमात्मनः ॥ २०॥\nआसीनो दूरं व्रजति शयानो याति सर्वतः ।\nकस्तं मदामदं देवं मदन्यो ज्ञातुमर्हति ॥ २१॥\nअशरीरँ शरीरेष्वनवस्थेष्ववस्थितम् ।\nमहान्तं विभुमात्मानं मत्वा धीरो न शोचति ॥ २२॥\nनायमात्मा प्रवचनेन लभ्यो\nन मेधया न बहुना श्रुतेन ।\nयमेवैष वृणुते तेन लभ्य\nस्तस्यैष आत्मा विवृणुते तनू  स्वाम् ॥ २३॥\nनाविरतो दुश्चरितान्नाशान्तो नासमाहितः ।\nनाशान्तमानसो वापि प्रज्ञानेनैनमाप्नुयात् ॥ २४॥\nयस्य ब्रह्म च क्षत्रं च उभे भवत ओदनः ।\nमृत्युर्यस्योपसेचनं क इत्था वेद यत्र सः ॥ २५॥\nइति काठकोपनिषदि प्रथमाध्याये द्वितीया वल्ली ॥\n   \n   \nऋतं पिबन्तौ सुकृतस्य लोके गुहां प्रविष्टौ परमे परार्धे ।\nछायातपौ ब्रह्मविदो वदन्ति पञ्चाग्नयो ये च त्रिणाचिकेताः ॥ १॥\nयः सेतुरीजानानामक्षरं ब्रह्म यत्परम् ।\nअभयं तितीर्षतां पारं नाचिकेतं शकेमहि ॥ २॥\nआत्मानं रथितं विद्धि शरीरं रथमेव तु ।\nबुद्धिं तु सारथिं विद्धि मनः प्रग्रहमेव च ॥ ३॥\nइन्द्रियाणि हयानाहुर्विषयां स्तेषु गोचरान् ।\nआत्मेन्द्रियमनोयुक्तं भोक्तेत्याहुर्मनीषिणः ॥ ४॥\nयस्त्वविज्ञानवान्भवत्ययुक्तेन मनसा सदा ।\nतस्येन्द्रियाण्यवश्यानि दुष्टाश्वा इव सारथेः ॥ ५॥\nयस्तु विज्ञानवान्भवति युक्तेन मनसा सदा ।\nतस्येन्द्रियाणि वश्यानि सदश्वा इव सारथेः ॥ ६॥\nयस्त्वविज्ञानवान्भवत्यमनस्कः सदाऽशुचिः ।\nन स तत्पदमाप्नोति संसारं चाधिगच्छति ॥ ७॥\nयस्तु विज्ञानवान्भवति समनस्कः सदा शुचिः ।\nस तु तत्पदमाप्नोति यस्माद्भूयो न जायते ॥ ८॥\nविज्ञानसारथिर्यस्तु मनः प्रग्रहवान्नरः ।\nसोऽध्वनः पारमाप्नोति तद्विष्णोः परमं पदम् ॥ ९॥\nइन्द्रियेभ्यः परा ह्यर्था अर्थेभ्यश्च परं मनः ।\nमनसस्तु परा बुद्धिर्बुद्धेरात्मा महान्परः ॥ १०॥\nमहतः परमव्यक्तमव्यक्तात्पुरुषः परः ।\nपुरुषान्न परं किञ्चित्सा काष्ठा सा परा गतिः ॥ ११॥\nएष सर्वेषु भूतेषु गूढोऽत्मा न प्रकाशते ।\nदृश्यते त्वग्र्यया बुद्ध्या सूक्ष्मया सूक्ष्मदर्शिभिः ॥ १२॥\nयच्छेद्वाङ्मनसी प्राज्ञस्तद्यच्छेज्ज्ञान आत्मनि ।\nज्ञानमात्मनि महति नियच्छेत्तद्यच्छेच्छान्त आत्मनि ॥ १३॥\nउत्तिष्ठत जाग्रत प्राप्य वरान्निबोधत ।\nक्षुरस्य धारा निशिता दुरत्यया दुर्गं पथस्तत्कवयो वदन्ति ॥ १४॥\nअशब्दमस्पर्शमरूपमव्ययं तथाऽरसं नित्यमगन्धवच्च यत् ।\nअनाद्यनन्तं महतः परं ध्रुवं निचाय्य तं मृत्युमुखात् प्रमुच्यते ॥ १५॥\nनाचिकेतमुपाख्यानं मृत्युप्रोक्तँ सनातनम् ।\nउक्त्वा श्रुत्वा च मेधावी ब्रह्मलोके महीयते ॥ १६॥\nय इमं परमं गुह्यं श्रावयेद् ब्रह्मसंसदि ।\nप्रयतः श्राद्धकाले वा तदानन्त्याय कल्पते । तदानन्त्याय कल्पत इति ॥ १७॥\nइति काठकोपनिषदि प्रथमाध्याये तृतीया वल्ली ॥\n   \n   \nपराञ्चि खानि व्यतृणत् स्वयम्भू \nस्तस्मात्पराङ्पश्यति नान्तरात्मन् ।\nकश्चिद्धीरः प्रत्यगात्मानमैक्ष \nदावृत्तचक्षुरमृतत्वमिच्छन् ॥ १॥\nपराचः कामाननुयन्ति बाला \nस्ते मृत्योर्यन्ति विततस्य पाशम् ।\nअथ धीरा अमृतत्वं विदित्वा\nध्रुवमध्रुवेष्विह न प्रार्थयन्ते ॥ २॥\nयेन रूपं रसं गन्धं शब्दान् स्पर्शांश्च मैथुनान् ।\nएतेनैव विजानाति किमत्र परिशिष्यते । एतद्वै तत् ॥ ३॥\nस्वप्नान्तं जागरितान्तं चोभौ येनानुपश्यति ।\nमहान्तं विभुमात्मानं मत्वा धीरो न शोचति ॥ ४॥\nय इमं मध्वदं वेद आत्मानं जीवमन्तिकात् ।\nईशानं भूतभव्यस्य न ततो विजुगुप्सते । एतद्वै तत् ॥ ५॥\nयः पूर्वं तपसो जातमद्भ्यः पूर्वमजायत ।\nगुहां प्रविश्य तिष्ठन्तं यो भूतेभिर्व्यपश्यत । एतद्वै तत् ॥ ६॥\nया प्राणेन सम्भवत्यदितिर्देवतामयी ।\nगुहां प्रविश्य तिष्ठन्तीं या भूतेभिर्व्यजायत । एतद्वै तत् ॥ ७॥\nअरण्योर्निर्हितो जातवेदा गर्भ इव सुभृतो गर्भिणीभिः ।\nदिवे दिव ईड्यो जागृवद्भिर्हविष्मद्भिर्मनुष्येभिरग्निः । एतद्वै तत् ॥ ८॥\nयतश्चोदेति सूर्यः अस्तं यत्र च गच्छति ।\nतं देवाः सर्वे अर्पितास्तदु नात्येति कश्चन । एतद्वै तत् ॥ ९॥\nयदेवेह तदमुत्र यदमुत्र तदन्विह ।\nमृत्योः स मृत्युमाप्नोति य इह नानेव पश्यति ॥ १०॥\nमनसैवेदमाप्तव्यं नेह नानास्ति किञ्चन ।\nमृत्योः स मृत्युं गच्छति य इह नानेव पश्यति ॥ ११॥\nअङ्गुष्ठमात्रः पुरुषो मध्य आत्मनि तिष्ठति ।\nईशानं भूतभव्यस्य न ततो विजुगुप्सते । एतद्वै तत् ॥ १२॥\nअङ्गुष्ठमात्रः पुरुषो ज्योतिरिवाधूमकः ।\nईशानो भूतभव्यस्य स एवाद्य स उ श्वः । एतद्वै तत् ॥ १३॥\nयथोदकं दुर्गे वृष्टं पर्वतेषु विधावति ।\nएवं धर्मान् पृथक्पश्यंस्तानेवानुविधावति ॥ १४॥\nयथोदकं शुद्धे शुद्धमासिक्तं तादृगेव भवति ।\nएवं मुनेर्विजानत आत्मा भवति गौतम ॥ १५॥\nइति काठकोपनिषदि द्वितीयाध्याये प्रथमा वल्ली ॥\n   \n   \nपुरमेकादशद्वारमजस्यावक्रचेतसः ।\nअनुष्ठाय न शोचति विमुक्तश्च विमुच्यते । एतद्वै तत् ॥ १॥\nह सः शुचिषद्वसुरान्तरिक्षस \nद्धोता वेदिषदतिथिर्दुरोणसत् ।\nनृषद्वरसदृतसद्व्योमस \nदब्जा गोजा ऋतजा अद्रिजा ऋतं बृहत् ॥ २॥\nऊर्ध्वं प्राणमुन्नयति अपानं प्रत्यगस्यति ।\nमध्ये वामनमासीनं विश्वे देवा उपासते ॥ ३॥\nअस्य विस्रंसमानस्य शरीरस्थस्य देहिनः ।\nदेहाद्विमुच्यमानस्य किमत्र परिशिष्यते । एतद्वै तत् ॥ ४॥\nन प्राणेन नापानेन मर्त्यो जीवति कश्चन ।\nइतरेण तु जीवन्ति यस्मिन्नेतावुपाश्रितौ ॥ ५॥\nहन्त त इदं प्रवक्ष्यामि गुह्यं ब्रह्म सनातनम् ।\nयथा च मरणं प्राप्य आत्मा भवति गौतम ॥ ६॥\nयोनिमन्ये प्रपद्यन्ते शरीरत्वाय देहिनः ।\nस्थाणुमन्येऽनुसंयन्ति यथाकर्म यथाश्रुतम् ॥ ७॥\nय एष सुप्तेषु जागर्ति कामं कामं पुरुषो निर्मिमाणः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ ८॥\nअग्निर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ ९॥\nवायुर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ १०॥\nसूर्यो यथा सर्वलोकस्य चक्षु \nर्न लिप्यते चाक्षुषैर्बाह्यदोषैः ।\nएकस्तथा सर्वभूतान्तरात्मा\nन लिप्यते लोकदुःखेन बाह्यः ॥ ११॥\nएको वशी सर्वभूतान्तरात्मा\nएकं रूपं बहुधा यः करोति ।\nतमात्मस्थं येऽनुपश्यन्ति धीरा \nस्तेषां सुखं शाश्वतं नेतरेषाम् ॥ १२॥\nनित्योऽनित्यानां चेतनश्चेतनाना \nमेको बहूनां यो विदधाति कामान् ।\nतमात्मस्थं येऽनुपश्यन्ति धीरा\nस्तेषां शान्तिः शाश्वती नेतरेषाम् ॥ १३॥\nतदेतदिति मन्यन्तेऽनिर्देश्यं परमं सुखम् ।\nकथं नु तद्विजानीयां किमु भाति विभाति वा ॥ १४॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १५॥\nइति काठकोपनिषदि द्वितीयाध्याये द्वितीया वल्ली ॥\n   \n   \nऊर्ध्वमूलोऽवाक्शातख एषोऽश्वत्थः सनातनः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ १॥\nयदिदं किंच जगत्सर्वं प्राण एजति निःसृतम् ।\nमहद्भयं वज्रमुद्यतं य एतद्विदुरमृतास्ते भवन्ति ॥ २॥\nभयादस्याग्निस्तपति भयात्तपति सूर्यः ।\nभयादिन्द्रश्च वायुश्च मृत्युर्धावति पञ्चमः ॥ ३॥\nइह चेदशकद्बोद्धुं प्राक्शरीरस्य विस्रसः ।\nततः सर्गेषु लोकेषु शरीरत्वाय कल्पते ॥ ४॥\nयथादर्शे तथाऽत्मनि यथा स्वप्ने तथा पितृलोके ।\nयथाऽप्सु परीव ददृशे तथा गन्धर्वलोके\nच्छायातपयोरिव ब्रह्मलोके ॥ ५॥\nइन्द्रियाणां पृथग्भावमुदयास्तमयौ च यत् ।\nपृथगुत्पद्यमानानां मत्वा धीरो न शोचति ॥ ६॥\nइन्द्रियेभ्यः परं मनो मनसः सत्त्वमुत्तमम् ।\nसत्त्वादधि महानात्मा महतोऽव्यक्तमुत्तमम् ॥ ७॥\nअव्यक्तात्तु परः पुरुषो व्यापकोऽलिङ्ग एव च ।\nयं ज्ञात्वा मुच्यते जन्तुरमृतत्वं च गच्छति ॥ ८॥\nन सन्दृशे तिष्ठति रूपमस्य\nन चक्षुषा पश्यति कश्चनैनम् ।\nहृदा मनीषा मनसाऽभिक्लृप्तो\nय एतद्विदुरमृतास्ते भवन्ति ॥ ९॥\nयदा पञ्चावतिष्ठन्ते ज्ञानानि मनसा सह ।\nबुद्धिश्च न विचेष्टति तामाहुः परमां गतिम् ॥ १०॥\nतां योगमिति मन्यन्ते स्थिरामिन्द्रियधारणाम् ।\nअप्रमत्तस्तदा भवति योगो हि प्रभवाप्ययौ ॥ ११॥\nनैव वाचा न मनसा प्राप्तुं शक्यो न चक्षुषा ।\nअस्तीति ब्रुवतोऽन्यत्र कथं तदुपलभ्यते ॥ १२॥\nअस्तीत्येवोपलब्धव्यस्तत्त्वभावेन चोभयोः ।\nअस्तीत्येवोपलब्धस्य तत्त्वभावः प्रसीदति ॥ १३॥\nयदा सर्वे प्रमुच्यन्ते कामा येऽस्य हृदि श्रिताः ।\nअथ मर्त्योऽमृतो भवत्यत्र ब्रह्म समश्नुते ॥ १४॥\nयदा सर्वे प्रभिद्यन्ते हृदयस्येह ग्रन्थयः ।\nअथ मर्त्योऽमृतो भवत्येतावद्ध्यनुशासनम् ॥ १५॥\nशतं चैका च हृदयस्य नाड्य \nस्तासां मूर्धानमभिनिःसृतैका ।\nतयोर्ध्वमायन्नमृतत्वमेति\nविष्वङ्ङन्या उत्क्रमणे भवन्ति ॥ १६॥\nअङ्गुष्ठमात्रः पुरुषोऽन्तरात्मा\nसदा जनानां हृदये संनिविष्टः ।\nतं स्वाच्छरीरात्प्रवृहेन्मुञ्जादिवेषीकां धैर्येण ।\nतं विद्याच्छुक्रममृतं तं विद्याच्छुक्रममृतमिति ॥ १७॥\nमृत्युप्रोक्तां नचिकेतोऽथ लब्ध्वा विद्यामेतां योगविधिं च कृत्स्नम् ।\nब्रह्मप्राप्तो विरजोऽभूद्विमृत्युरन्योऽप्येवं यो विदध्यात्ममेव ॥ १८॥\nसह नाववतु । सह नौ भुनक्तु । सह वीर्यं करवावहै ।\nतेजस्विनावधीतमस्तु मा विद्विषावहै ॥ १९॥\nॐ शान्तिः शान्तिः शान्तिः ॥\nइति काठकोपनिषदि द्वितीयाध्याये तृतीया वल्ली ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\nॐ तत् सत् ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/kathopanishad/", "category": "upanishad", "text": "॥ कठोपनिषद् ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\n॥ अथ कठोपनिषद् ॥\n   \n   \nॐ उशन्ह वै वाजश्रवसः सर्ववेदसं ददौ । तस्य ह नचिकेता नाम पुत्र आस ॥ १॥\nत  ह कुमार  सन्तं दक्षिणासु नीयमानासु श्रद्धाविवेश सोऽमन्यत ॥ २॥\nपीतोदका जग्धतृणा दुग्धदोहा निरिन्द्रियाः ।\nअनन्दा नाम ते लोकास्तान्स गच्छति ता ददत् ॥ ३॥\nस होवाच पितरं तत कस्मै मां दास्यसीति ।\nद्वितीयं तृतीयं त  होवाच मृत्यवे त्वा ददामीति ॥ ४॥\nबहूनामेमि प्रथमो बहूनामेमि मध्यमः ।\nकि  स्विद्यमस्य कर्तव्यं यन्मयाऽद्य करिष्यति ॥ ५॥\nअनुपश्य यथा पूर्वे प्रतिपश्य तथा परे ।\nसस्यमिव मर्त्यः पच्यते सस्यमिवाजायते पुनः ॥ ६॥\nवैश्वानरः प्रविशति अतिथिर्ब्राह्मणो गृहान् ।\nतस्यैता  शान्तिं कुर्वन्ति हर वैवस्वतोदकम् ॥ ७॥\nआशाप्रतीक्षे सङ्गत  सूनृतां च इष्टापूर्ते पुत्रपशू श्च सर्वान् ।\nएतद्वृङ्क्ते पुरुषस्याल्पमेधसो यस्यानश्नन्वसति ब्राह्मणो गृहे ॥ ८॥\nतिस्रो रात्रीर्यदवात्सीर्गृहे मे अनश्नन् ब्रह्मन्नतिथिर्नमस्यः ।\nनमस्तेऽस्तु ब्रह्मन्स्वस्ति मेऽस्तु तस्मात्प्रति त्रीन्वरान्वृणीष्व ॥ ९॥\nशान्तसङ्कल्पः सुमना यथा स्याद्वीतमन्युर्गौतमो माभिमृत्यो ।\nत्वत्प्रसृष्टं माऽभिवदेत्प्रतीत एतत् त्रयाणां प्रथम वरं वृणे ॥ १०॥\nयथा पुरस्ताद्भविता प्रतीत औद्दालकिरारुणिर्मत्प्रसृष्टः ।\nसुख  रात्रीः शयिता वीतमन्युः त्वां ददृशिवान्मृत्युमुखात् प्रमुक्तम् ॥ ११॥\nस्वर्गे लोके न भयं किञ्चनास्ति न तत्र त्वं न जरया बिभेति ।\nउभे तीर्त्वा अशनायापिपासे शोकातिगो मोदते स्वर्गलोके ॥ १२॥\nस त्वमग्नि  स्वर्ग्यमध्येषि मृत्यो प्रब्रूहि त्व  श्रद्दधानाय मह्यम् ।\nस्वर्गलोका अमृतत्वं भजन्त एतद् द्वितीयेन वृणे वरेण ॥ १३॥\nप्र ते ब्रवीमि तदु मे निबोध स्वर्ग्यमग्निं नचिकेतः प्रजानन् ।\nअनन्तलोकाप्तिमथो प्रतिष्ठां विद्धि त्वमेतं निहितं गुहायाम् ॥ १४॥\nलोकादिमग्निं तमुवाच तस्मै या इष्टका यावतीर्वा यथा वा ।\nस चापि तत्प्रत्यवदद्यथोक्तं अथास्य मृत्युः पुनरेवाह तुष्टः ॥ १५॥\nतमब्रवीत्प्रीयमाणो महात्मा वरं तवेहाद्य ददामि भूयः ।\nतवैव नाम्ना भवितायमग्निः सृङ्कां चेमामनेकरूपां गृहाण ॥ १६॥\nत्रिणाचिकेतस्त्रिभिरेत्य सन्धिं त्रिकर्मकृत्तरति जन्ममृत्यू ।\nब्रह्मजज्ञं देवमीड्यं विदित्वा निचाय्य मा  शान्तिमत्यन्तमेति ॥ १७॥\nत्रिणाचिकेतस्त्रयमेतद्विदित्वा य एवं विद्वा श्चिनुते नाचिकेतम् ।\nस मृत्युपाशान्पुरतः प्रणोद्य शोकातिगो मोदते स्वर्गलोके ॥ १८॥\nएष तेऽग्निर्नचिकेतः स्वर्ग्यो यमवृणीथा द्वितीयेन वरेण ।\nएतमग्निं तवैव प्रवक्ष्यन्ति जनासः तृतीयं वरं नचिकेतो वृणीष्व ॥ १९॥\nयेयं प्रेते विचिकित्सा मनुष्ये अस्तीत्येके नायमस्तीति चैके ।\nएतद्विद्यामनुशिष्टस्त्वयाऽहं वराणामेष वरस्तृतीयः ॥ २०॥\nदेवैरत्रापि विचिकित्सितं पुरा न हि सुविज्ञेयमणुरेष धर्मः ।\nअन्यं वरं नचिकेतो वृणीष्व मा मोपरोत्सीरति मा सृजैनम् ॥ २१॥\nदेवैरत्रापि विचिकित्सितं किल त्वं च मृत्यो यन्न सुज्ञेयमात्थ ।\nवक्ता चास्य त्वादृगन्यो न लभ्यो नान्यो वरस्तुल्य एतस्य कश्चित् ॥ २२॥\nशतायुषः पुत्रपौत्रान्वृणीष्वा बहून्पशून् हस्तिहिरण्यमश्वान् ।\nभूमेर्महदायतनं वृणीष्व स्वयं च जीव शरदो यावदिच्छसि ॥ २३॥\nएतत्तुल्यं यदि मन्यसे वरं वृणीष्व वित्तं चिरजीविकां च ।\nमहाभूमौ नचिकेतस्त्वमेधि कामानां त्वा कामभाजं करोमि ॥ २४॥\nये ये कामा दुर्लभा मर्त्यलोके सर्वान् कामा श्छन्दतः प्रार्थयस्व ।\nइमा रामाः सरथाः सतूर्या न हीदृशा लम्भनीया मनुष्यैः ।\nआभिर्मत्प्रत्ताभिः परिचारयस्व नचिकेतो मरणं माऽनुप्राक्षीः ॥ २५॥\nश्वोभावा मर्त्यस्य यदन्तकैतत् सर्वेन्द्रियाणां जरयन्ति तेजः ।\nअपि सर्वं जीवितमल्पमेव तवैव वाहास्तव नृत्यगीते ॥ २६॥\nन वित्तेन तर्पणीयो मनुष्यो लप्स्यामहे वित्तमद्राक्ष्म चेत्त्वा ।\nजीविष्यामो यावदीशिष्यसि त्वं वरस्तु मे वरणीयः स एव ॥ २७॥\nअजीर्यताममृतानामुपेत्य जीर्यन्मर्त्यः क्वधःस्थः प्रजानन् ।\nअभिध्यायन्वर्णरतिप्रमोदान् अतिदीर्घे जीविते को रमेत ॥ २८॥\nयस्मिन्निदं विचिकित्सन्ति मृत्यो यत्साम्पराये महति ब्रूहि नस्तत् ।\nयोऽयं वरो गूढमनुप्रविष्टो नान्यं तस्मान्नचिकेता वृणीते ॥ २९॥\n॥ इति काठकोपनिषदि प्रथमाध्याये प्रथमा वल्ली ॥\n   \n   \nअन्यच्छ्रेयोऽन्यदुतैव प्रेय \nस्ते उभे नानार्थे पुरुष  सिनीतः ।\nतयोः श्रेय आददानस्य साधु\nभवति हीयतेऽर्थाद्य उ प्रेयो वृणीते ॥ १॥\nश्रेयश्च प्रेयश्च मनुष्यमेतः\nतौ सम्परीत्य विविनक्ति धीरः ।\nश्रेयो हि धीरोऽभि प्रेयसो वृणीते\nप्रेयो मन्दो योगक्षेमाद्वृणीते ॥ २॥\nस त्वं प्रियान्प्रियरूपांश्च कामान्\nअभिध्यायन्नचिकेतोऽत्यस्राक्षीः ।\nनैता  सृङ्कां वित्तमयीमवाप्तो\nयस्यां मज्जन्ति बहवो मनुष्याः ॥ ३॥\nदूरमेते विपरीते विषूची\nअविद्या या च विद्येति ज्ञाता ।\nविद्याभीप्सिनं नचिकेतसं मन्ये\nन त्वा कामा बहवोऽलोलुपन्त ॥ ४॥\nअविद्यायामन्तरे वर्तमानाः\nस्वयं धीराः पण्डितंमन्यमानाः ।\nदन्द्रम्यमाणाः परियन्ति मूढा\nअन्धेनैव नीयमाना यथान्धाः ॥ ५॥\nन साम्परायः प्रतिभाति बालं\nप्रमाद्यन्तं वित्तमोहेन मूढम् ।\nअयं लोको नास्ति पर इति मानी\nपुनः पुनर्वशमापद्यते मे ॥ ६॥\nश्रवणायापि बहुभिर्यो न लभ्यः\nशृण्वन्तोऽपि बहवो यं न विद्युः ।\nआश्चर्यो वक्ता कुशलोऽस्य लब्धा\nआश्चर्यो ज्ञाता कुशलानुशिष्टः ॥ ७॥\nन नरेणावरेण प्रोक्त\nएष सुविज्ञेयो बहुधा चिन्त्यमानः ।\nअनन्यप्रोक्ते गतिरत्र नास्ति\nअणीयान्ह्यतर्क्यमणुप्रमाणात् ॥ ८॥\nनैषा तर्केण मतिरापनेया\nप्रोक्तान्येनैव सुज्ञानाय प्रेष्ठ ।\nयां त्वमापः सत्यधृतिर्बतासि\nत्वादृङ् नो भूयान्नचिकेतः प्रष्टा ॥ ९॥\nजानाम्यह  शेवधिरित्यनित्यं\nन ह्यध्रुवैः प्राप्यते हि ध्रुवं तत् ।\nततो मया नाचिकेतश्चितोऽग्नि \nरनित्यैर्द्रव्यैः प्राप्तवानस्मि नित्यम् ॥ १०॥\nकामस्याप्तिं जगतः प्रतिष्ठां\nक्रतोरानन्त्यमभयस्य पारम् ।\nस्तोममहदुरुगायं प्रतिष्ठां\nदृष्ट्वा धृत्या धीरो नचिकेतोऽत्यस्राक्षीः ॥ ११॥\nतं दुर्दर्शं गूढमनुप्रविष्टं\nगुहाहितं गह्वरेष्ठं पुराणम् ।\nअध्यात्मयोगाधिगमेन देवं\nमत्वा धीरो हर्षशोकौ जहाति ॥ १२॥\nएतच्छ्रुत्वा सम्परिगृह्य मर्त्यः\nप्रवृह्य धर्म्यमणुमेतमाप्य ।\nस मोदते मोदनीयं हि लब्ध्वा\nविवृत  सद्म नचिकेतसं मन्ये ॥ १३॥\nअन्यत्र धर्मादन्यत्राधर्मा \nदन्यत्रास्मात्कृताकृतात् ।\nअन्यत्र भूताच्च भव्याच्च\nयत्तत्पश्यसि तद्वद ॥ १४॥\nसर्वे वेदा यत्पदमामनन्ति\nतपांसि सर्वाणि च यद्वदन्ति ।\nयदिच्छन्तो ब्रह्मचर्यं चरन्ति\nतत्ते पदं सङ्ग्रहेण ब्रवीम्योमित्येतत् ॥ १५॥\nएतद्ध्येवाक्षरं ब्रह्म एतद्ध्येवाक्षरं परम् ।\nएतद्ध्येवाक्षरं ज्ञात्वा यो यदिच्छति तस्य तत् ॥ १६॥\nएतदालम्बनँ श्रेष्ठमेतदालम्बनं परम् ।\nएतदालम्बनं ज्ञात्वा ब्रह्मलोके महीयते ॥ १७॥\nन जायते म्रियते वा विपश्चि \nन्नायं कुतश्चिन्न बभूव कश्चित् ।\nअजो नित्यः शाश्वतोऽयं पुराणो\nन हन्यते हन्यमाने शरीरे ॥ १८॥\nहन्ता चेन्मन्यते हन्तुँ हतश्चेन्मन्यते हतम् ।\nउभौ तौ न विजानीतो नायँ हन्ति न हन्यते ॥ १९॥\nअणोरणीयान्महतो महीया \nनात्माऽस्य जन्तोर्निहितो गुहायाम् ।\nतमक्रतुः पश्यति वीतशोको\nधातुप्रसादान्महिमानमात्मनः ॥ २०॥\nआसीनो दूरं व्रजति शयानो याति सर्वतः ।\nकस्तं मदामदं देवं मदन्यो ज्ञातुमर्हति ॥ २१॥\nअशरीरँ शरीरेष्वनवस्थेष्ववस्थितम् ।\nमहान्तं विभुमात्मानं मत्वा धीरो न शोचति ॥ २२॥\nनायमात्मा प्रवचनेन लभ्यो\nन मेधया न बहुना श्रुतेन ।\nयमेवैष वृणुते तेन लभ्य\nस्तस्यैष आत्मा विवृणुते तनू  स्वाम् ॥ २३॥\nनाविरतो दुश्चरितान्नाशान्तो नासमाहितः ।\nनाशान्तमानसो वापि प्रज्ञानेनैनमाप्नुयात् ॥ २४॥\nयस्य ब्रह्म च क्षत्रं च उभे भवत ओदनः ।\nमृत्युर्यस्योपसेचनं क इत्था वेद यत्र सः ॥ २५॥\nइति काठकोपनिषदि प्रथमाध्याये द्वितीया वल्ली ॥\n   \n   \nऋतं पिबन्तौ सुकृतस्य लोके गुहां प्रविष्टौ परमे परार्धे ।\nछायातपौ ब्रह्मविदो वदन्ति पञ्चाग्नयो ये च त्रिणाचिकेताः ॥ १॥\nयः सेतुरीजानानामक्षरं ब्रह्म यत्परम् ।\nअभयं तितीर्षतां पारं नाचिकेतं शकेमहि ॥ २॥\nआत्मानं रथितं विद्धि शरीरं रथमेव तु ।\nबुद्धिं तु सारथिं विद्धि मनः प्रग्रहमेव च ॥ ३॥\nइन्द्रियाणि हयानाहुर्विषयां स्तेषु गोचरान् ।\nआत्मेन्द्रियमनोयुक्तं भोक्तेत्याहुर्मनीषिणः ॥ ४॥\nयस्त्वविज्ञानवान्भवत्ययुक्तेन मनसा सदा ।\nतस्येन्द्रियाण्यवश्यानि दुष्टाश्वा इव सारथेः ॥ ५॥\nयस्तु विज्ञानवान्भवति युक्तेन मनसा सदा ।\nतस्येन्द्रियाणि वश्यानि सदश्वा इव सारथेः ॥ ६॥\nयस्त्वविज्ञानवान्भवत्यमनस्कः सदाऽशुचिः ।\nन स तत्पदमाप्नोति संसारं चाधिगच्छति ॥ ७॥\nयस्तु विज्ञानवान्भवति समनस्कः सदा शुचिः ।\nस तु तत्पदमाप्नोति यस्माद्भूयो न जायते ॥ ८॥\nविज्ञानसारथिर्यस्तु मनः प्रग्रहवान्नरः ।\nसोऽध्वनः पारमाप्नोति तद्विष्णोः परमं पदम् ॥ ९॥\nइन्द्रियेभ्यः परा ह्यर्था अर्थेभ्यश्च परं मनः ।\nमनसस्तु परा बुद्धिर्बुद्धेरात्मा महान्परः ॥ १०॥\nमहतः परमव्यक्तमव्यक्तात्पुरुषः परः ।\nपुरुषान्न परं किञ्चित्सा काष्ठा सा परा गतिः ॥ ११॥\nएष सर्वेषु भूतेषु गूढोऽत्मा न प्रकाशते ।\nदृश्यते त्वग्र्यया बुद्ध्या सूक्ष्मया सूक्ष्मदर्शिभिः ॥ १२॥\nयच्छेद्वाङ्मनसी प्राज्ञस्तद्यच्छेज्ज्ञान आत्मनि ।\nज्ञानमात्मनि महति नियच्छेत्तद्यच्छेच्छान्त आत्मनि ॥ १३॥\nउत्तिष्ठत जाग्रत प्राप्य वरान्निबोधत ।\nक्षुरस्य धारा निशिता दुरत्यया दुर्गं पथस्तत्कवयो वदन्ति ॥ १४॥\nअशब्दमस्पर्शमरूपमव्ययं तथाऽरसं नित्यमगन्धवच्च यत् ।\nअनाद्यनन्तं महतः परं ध्रुवं निचाय्य तं मृत्युमुखात् प्रमुच्यते ॥ १५॥\nनाचिकेतमुपाख्यानं मृत्युप्रोक्तँ सनातनम् ।\nउक्त्वा श्रुत्वा च मेधावी ब्रह्मलोके महीयते ॥ १६॥\nय इमं परमं गुह्यं श्रावयेद् ब्रह्मसंसदि ।\nप्रयतः श्राद्धकाले वा तदानन्त्याय कल्पते । तदानन्त्याय कल्पत इति ॥ १७॥\nइति काठकोपनिषदि प्रथमाध्याये तृतीया वल्ली ॥\n   \n   \nपराञ्चि खानि व्यतृणत् स्वयम्भू \nस्तस्मात्पराङ्पश्यति नान्तरात्मन् ।\nकश्चिद्धीरः प्रत्यगात्मानमैक्ष \nदावृत्तचक्षुरमृतत्वमिच्छन् ॥ १॥\nपराचः कामाननुयन्ति बाला \nस्ते मृत्योर्यन्ति विततस्य पाशम् ।\nअथ धीरा अमृतत्वं विदित्वा\nध्रुवमध्रुवेष्विह न प्रार्थयन्ते ॥ २॥\nयेन रूपं रसं गन्धं शब्दान् स्पर्शांश्च मैथुनान् ।\nएतेनैव विजानाति किमत्र परिशिष्यते । एतद्वै तत् ॥ ३॥\nस्वप्नान्तं जागरितान्तं चोभौ येनानुपश्यति ।\nमहान्तं विभुमात्मानं मत्वा धीरो न शोचति ॥ ४॥\nय इमं मध्वदं वेद आत्मानं जीवमन्तिकात् ।\nईशानं भूतभव्यस्य न ततो विजुगुप्सते । एतद्वै तत् ॥ ५॥\nयः पूर्वं तपसो जातमद्भ्यः पूर्वमजायत ।\nगुहां प्रविश्य तिष्ठन्तं यो भूतेभिर्व्यपश्यत । एतद्वै तत् ॥ ६॥\nया प्राणेन सम्भवत्यदितिर्देवतामयी ।\nगुहां प्रविश्य तिष्ठन्तीं या भूतेभिर्व्यजायत । एतद्वै तत् ॥ ७॥\nअरण्योर्निर्हितो जातवेदा गर्भ इव सुभृतो गर्भिणीभिः ।\nदिवे दिव ईड्यो जागृवद्भिर्हविष्मद्भिर्मनुष्येभिरग्निः । एतद्वै तत् ॥ ८॥\nयतश्चोदेति सूर्यः अस्तं यत्र च गच्छति ।\nतं देवाः सर्वे अर्पितास्तदु नात्येति कश्चन । एतद्वै तत् ॥ ९॥\nयदेवेह तदमुत्र यदमुत्र तदन्विह ।\nमृत्योः स मृत्युमाप्नोति य इह नानेव पश्यति ॥ १०॥\nमनसैवेदमाप्तव्यं नेह नानास्ति किञ्चन ।\nमृत्योः स मृत्युं गच्छति य इह नानेव पश्यति ॥ ११॥\nअङ्गुष्ठमात्रः पुरुषो मध्य आत्मनि तिष्ठति ।\nईशानं भूतभव्यस्य न ततो विजुगुप्सते । एतद्वै तत् ॥ १२॥\nअङ्गुष्ठमात्रः पुरुषो ज्योतिरिवाधूमकः ।\nईशानो भूतभव्यस्य स एवाद्य स उ श्वः । एतद्वै तत् ॥ १३॥\nयथोदकं दुर्गे वृष्टं पर्वतेषु विधावति ।\nएवं धर्मान् पृथक्पश्यंस्तानेवानुविधावति ॥ १४॥\nयथोदकं शुद्धे शुद्धमासिक्तं तादृगेव भवति ।\nएवं मुनेर्विजानत आत्मा भवति गौतम ॥ १५॥\nइति काठकोपनिषदि द्वितीयाध्याये प्रथमा वल्ली ॥\n   \n   \nपुरमेकादशद्वारमजस्यावक्रचेतसः ।\nअनुष्ठाय न शोचति विमुक्तश्च विमुच्यते । एतद्वै तत् ॥ १॥\nह सः शुचिषद्वसुरान्तरिक्षस \nद्धोता वेदिषदतिथिर्दुरोणसत् ।\nनृषद्वरसदृतसद्व्योमस \nदब्जा गोजा ऋतजा अद्रिजा ऋतं बृहत् ॥ २॥\nऊर्ध्वं प्राणमुन्नयति अपानं प्रत्यगस्यति ।\nमध्ये वामनमासीनं विश्वे देवा उपासते ॥ ३॥\nअस्य विस्रंसमानस्य शरीरस्थस्य देहिनः ।\nदेहाद्विमुच्यमानस्य किमत्र परिशिष्यते । एतद्वै तत् ॥ ४॥\nन प्राणेन नापानेन मर्त्यो जीवति कश्चन ।\nइतरेण तु जीवन्ति यस्मिन्नेतावुपाश्रितौ ॥ ५॥\nहन्त त इदं प्रवक्ष्यामि गुह्यं ब्रह्म सनातनम् ।\nयथा च मरणं प्राप्य आत्मा भवति गौतम ॥ ६॥\nयोनिमन्ये प्रपद्यन्ते शरीरत्वाय देहिनः ।\nस्थाणुमन्येऽनुसंयन्ति यथाकर्म यथाश्रुतम् ॥ ७॥\nय एष सुप्तेषु जागर्ति कामं कामं पुरुषो निर्मिमाणः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ ८॥\nअग्निर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ ९॥\nवायुर्यथैको भुवनं प्रविष्टो\nरूपं रूपं प्रतिरूपो बभूव ।\nएकस्तथा सर्वभूतान्तरात्मा\nरूपं रूपं प्रतिरूपो बहिश्च ॥ १०॥\nसूर्यो यथा सर्वलोकस्य चक्षु \nर्न लिप्यते चाक्षुषैर्बाह्यदोषैः ।\nएकस्तथा सर्वभूतान्तरात्मा\nन लिप्यते लोकदुःखेन बाह्यः ॥ ११॥\nएको वशी सर्वभूतान्तरात्मा\nएकं रूपं बहुधा यः करोति ।\nतमात्मस्थं येऽनुपश्यन्ति धीरा \nस्तेषां सुखं शाश्वतं नेतरेषाम् ॥ १२॥\nनित्योऽनित्यानां चेतनश्चेतनाना \nमेको बहूनां यो विदधाति कामान् ।\nतमात्मस्थं येऽनुपश्यन्ति धीरा\nस्तेषां शान्तिः शाश्वती नेतरेषाम् ॥ १३॥\nतदेतदिति मन्यन्तेऽनिर्देश्यं परमं सुखम् ।\nकथं नु तद्विजानीयां किमु भाति विभाति वा ॥ १४॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १५॥\nइति काठकोपनिषदि द्वितीयाध्याये द्वितीया वल्ली ॥\n   \n   \nऊर्ध्वमूलोऽवाक्शातख एषोऽश्वत्थः सनातनः ।\nतदेव शुक्रं तद्ब्रह्म तदेवामृतमुच्यते ।\nतस्मिँल्लोकाः श्रिताः सर्वे तदु नात्येति कश्चन । एतद्वै तत् ॥ १॥\nयदिदं किंच जगत्सर्वं प्राण एजति निःसृतम् ।\nमहद्भयं वज्रमुद्यतं य एतद्विदुरमृतास्ते भवन्ति ॥ २॥\nभयादस्याग्निस्तपति भयात्तपति सूर्यः ।\nभयादिन्द्रश्च वायुश्च मृत्युर्धावति पञ्चमः ॥ ३॥\nइह चेदशकद्बोद्धुं प्राक्शरीरस्य विस्रसः ।\nततः सर्गेषु लोकेषु शरीरत्वाय कल्पते ॥ ४॥\nयथादर्शे तथाऽत्मनि यथा स्वप्ने तथा पितृलोके ।\nयथाऽप्सु परीव ददृशे तथा गन्धर्वलोके\nच्छायातपयोरिव ब्रह्मलोके ॥ ५॥\nइन्द्रियाणां पृथग्भावमुदयास्तमयौ च यत् ।\nपृथगुत्पद्यमानानां मत्वा धीरो न शोचति ॥ ६॥\nइन्द्रियेभ्यः परं मनो मनसः सत्त्वमुत्तमम् ।\nसत्त्वादधि महानात्मा महतोऽव्यक्तमुत्तमम् ॥ ७॥\nअव्यक्तात्तु परः पुरुषो व्यापकोऽलिङ्ग एव च ।\nयं ज्ञात्वा मुच्यते जन्तुरमृतत्वं च गच्छति ॥ ८॥\nन सन्दृशे तिष्ठति रूपमस्य\nन चक्षुषा पश्यति कश्चनैनम् ।\nहृदा मनीषा मनसाऽभिक्लृप्तो\nय एतद्विदुरमृतास्ते भवन्ति ॥ ९॥\nयदा पञ्चावतिष्ठन्ते ज्ञानानि मनसा सह ।\nबुद्धिश्च न विचेष्टति तामाहुः परमां गतिम् ॥ १०॥\nतां योगमिति मन्यन्ते स्थिरामिन्द्रियधारणाम् ।\nअप्रमत्तस्तदा भवति योगो हि प्रभवाप्ययौ ॥ ११॥\nनैव वाचा न मनसा प्राप्तुं शक्यो न चक्षुषा ।\nअस्तीति ब्रुवतोऽन्यत्र कथं तदुपलभ्यते ॥ १२॥\nअस्तीत्येवोपलब्धव्यस्तत्त्वभावेन चोभयोः ।\nअस्तीत्येवोपलब्धस्य तत्त्वभावः प्रसीदति ॥ १३॥\nयदा सर्वे प्रमुच्यन्ते कामा येऽस्य हृदि श्रिताः ।\nअथ मर्त्योऽमृतो भवत्यत्र ब्रह्म समश्नुते ॥ १४॥\nयदा सर्वे प्रभिद्यन्ते हृदयस्येह ग्रन्थयः ।\nअथ मर्त्योऽमृतो भवत्येतावद्ध्यनुशासनम् ॥ १५॥\nशतं चैका च हृदयस्य नाड्य \nस्तासां मूर्धानमभिनिःसृतैका ।\nतयोर्ध्वमायन्नमृतत्वमेति\nविष्वङ्ङन्या उत्क्रमणे भवन्ति ॥ १६॥\nअङ्गुष्ठमात्रः पुरुषोऽन्तरात्मा\nसदा जनानां हृदये संनिविष्टः ।\nतं स्वाच्छरीरात्प्रवृहेन्मुञ्जादिवेषीकां धैर्येण ।\nतं विद्याच्छुक्रममृतं तं विद्याच्छुक्रममृतमिति ॥ १७॥\nमृत्युप्रोक्तां नचिकेतोऽथ लब्ध्वा विद्यामेतां योगविधिं च कृत्स्नम् ।\nब्रह्मप्राप्तो विरजोऽभूद्विमृत्युरन्योऽप्येवं यो विदध्यात्ममेव ॥ १८॥\nसह नाववतु । सह नौ भुनक्तु । सह वीर्यं करवावहै ।\nतेजस्विनावधीतमस्तु मा विद्विषावहै ॥ १९॥\nॐ शान्तिः शान्तिः शान्तिः ॥\nइति काठकोपनिषदि द्वितीयाध्याये तृतीया वल्ली ॥\nॐ सह नाववतु । सह नौ भुनक्तु । सहवीर्यं करवावहै ।\nतेजस्वि नावधीतमस्तु । मा विद्विषावहै ॥\nॐ शान्तिः शान्तिः शान्तिः ॥\nॐ तत् सत् ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/prashnopanishad/", "category": "upanishad", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/prashnopanishad/", "category": "upanishad", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/prashnopanishad/", "category": "upanishad", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/prashnopanishad/", "category": "upanishad", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/prashnopanishad/", "category": "upanishad", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/prashnopanishad/", "category": "upanishad", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/prashnopanishad/", "category": "upanishad", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/prashnopanishad/", "category": "upanishad", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/prashnopanishad/", "category": "upanishad", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/prashnopanishad/", "category": "upanishad", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/prashnopanishad/", "category": "upanishad", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/prashnopanishad/", "category": "upanishad", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/prashnopanishad/", "category": "upanishad", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/prashnopanishad/", "category": "upanishad", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/prashnopanishad/", "category": "upanishad", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/prashnopanishad/", "category": "upanishad", "text": "ॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/mundakopanishad/", "category": "upanishad", "text": "॥ मुण्डकोपनिषत् ॥\n॥ श्रीः॥\n॥ मुण्डकोपनिषत् ॥\nॐ भद्रं कर्णेभिः श्रुणुयाम देवाः भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥\n॥ ॐ ब्रह्मणे नमः ॥\n॥ प्रथममुण्डके प्रथमः खण्डः ॥\nॐ ब्रह्मा देवानां प्रथमः संबभूव विश्वस्य कर्ताभुवनस्य गोप्ता ।\nस ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राह ॥ १॥\nअथर्वणे यां प्रवदेत ब्रह्माऽथर्वा तां पुरोवाचाङ्गिरे ब्रह्मविद्याम् ।\nस भारद्वाजाय सत्यवाहाय प्राह भारद्वाजोऽङ्गिरसे परावराम् ॥ २॥\nशौनको ह वै महाशालोऽङ्गिरसं विधिवदुपसन्नः पप्रच्छ\nकस्मिन्नु भगवो विज्ञाते सर्वमिदं विज्ञातं भवतीति ॥ ३॥\nतस्मै स होवाच । द्वे विद्ये वेदितव्ये इति ह स्म\nयद्ब्रह्मविदो वदन्ति परा चैवापरा च ॥ ४॥\nतत्रापरा  ऋग्वेदो यजुर्वेदः सामवेदोऽथर्ववेदः\nशिक्षा कल्पो व्याकरणं निरुक्तं छन्दो ज्योतिषमिति ।\nअथ परा यया तदक्षरमधिगम्यते ॥ ५॥\nयत्तदद्रेश्यमग्राह्यमगोत्रमवर्णमचक्षुःश्रोत्रं तदपाणिपादम् ।\nनित्यं विभुं सर्वगतं सुसूक्ष्मं तदव्ययं यद्भूतयोनिं परिपश्यन्ति धीराः ॥ ६॥\nयथोर्णनाभिः सृजते गृह्णते च यथा पृथिव्यामोषधयः संभवन्ति ।\nयथा सतः पुरुषात्केशलोमानि तथाऽक्षरात्संभवतीह विश्वम् ॥ ७॥\nतपसा चीयते ब्रह्म ततोऽन्नमभिजायते ।\nअन्नात्प्राणो मनः सत्यं लोकाः कर्मसु चामृतम् ॥ ८॥\nयः सर्वज्ञः सर्वविद्यस्य ज्ञानमयं तपः ।\nतस्मादेतद्ब्रह्म नाम रूपमन्नं च जायाते ॥ ९॥\n॥ इति मुण्डकोपनिषदि प्रथममुण्डके प्रथमः खण्डः ॥\n॥ प्रथममुण्डके द्वितीयः खण्डः ॥\nतदेतत्सत्यं मन्त्रेषु कर्माणि कवयो यान्यपश्यंस्तानि त्रेतायां बहुधा संततानि ।\nतान्याचरथ नियतं सत्यकामा एष वः पन्थाः सुकृतस्य लोके ॥ १॥\nयदा लेलायते ह्यर्चिः समिद्धे हव्यवाहने ।\nतदाऽऽज्यभागावन्तरेणाऽऽहुतीः प्रतिपादयेत् ॥ २॥\nयस्याग्निहोत्रमदर्शमपौर्णमासमचातुर्मास्यमनाग्रयणमतिथिवर्जितं च ।\nअहुतमवैश्वदेवमविधिना हुतमासप्तमांस्तस्य लोकान्हिनस्ति ॥ ३॥\nकाली कराली च मनोजवा च सुलोहिता या च सुधूम्रवर्णा ।\nस्फुलिङ्गिनी विश्वरुची च देवी लेलायमाना इति सप्त जिह्वाः ॥ ४॥\nएतेषु यश्चरते भ्राजमानेषु यथाकालं चाहुतयो ह्याददायन् ।\nतं नयन्त्येताः सूर्यस्य रश्मयो यत्र देवानां पतिरेकोऽधिवासः ॥ ५॥\nएह्येहीति तमाहुतयः सुवर्चसः सूर्यस्य रश्मिभिर्यजमानं वहन्ति ।\nप्रियां वाचमभिवदन्त्योऽर्चयन्त्य एष वः पुण्यः सुकृतो ब्रह्मलोकः ॥ ६॥\nप्लवा ह्येते अदृढा यज्ञरूपा अष्टादशोक्तमवरं येषु कर्म ।\nएतच्छ्रेयो येऽभिनन्दन्ति मूढा जरामृत्युं ते पुनरेवापि यन्ति ॥ ७॥\nअविद्यायामन्तरे वर्तमानाः स्वयं धीराः पण्डितं मन्यमानाः ।\nजङ्घन्यमानाः परियन्ति मूढा अन्धेनैव नीयमाना यथान्धाः ॥ ८॥\nअविद्यायां बहुधा वर्तमानाः वयं कृतार्था इत्यभिमन्यन्ति बालाः ।\nयत्कर्मिणो न प्रवेदयन्ति रागात्तेनातुराः क्षीणलोकाश्च्यवन्ते ॥ ९॥\nइष्टापूर्तं मन्यमाना वरिष्ठं नान्यच्छ्रेयो वेदयन्ते प्रमूढाः ।\nनाकस्य पृष्ठे ते सुकृतेऽनुभूत्वेमं लोकं हीनतरं वा विशन्ति ॥ १०॥\nतपःश्रद्धे ये ह्युपवसन्त्यरण्ये शान्ता विद्वांसो भैक्ष्यचर्यां चरन्तः ।\nसूर्यद्वारेण ते विरजाः प्रयान्ति यत्रामृतः स पुरुषो ह्यव्ययात्मा ॥ ११॥\nपरीक्ष्य लोकान्कर्मचितान्ब्राह्मणो निर्वेदमायान्नास्त्यकृतः कृतेन ।\nतद्विज्ञानार्थं स गुरुमेवाभिगच्छेत् समित्पाणिः श्रोत्रियं ब्रह्मनिष्ठम् ॥ १२॥\nतस्मै स विद्वानुपसन्नाय सम्यक् प्रशान्तचित्ताय शमान्विताय ।\nयेनाक्षरं पुरुषं वेद सत्यं प्रोवाच तां तत्त्वतो ब्रह्मविद्याम् ॥ १३॥\n॥ इति मुण्डकोपनिषदि प्रथममुण्डके द्वितीयः खण्डः ॥\n॥ द्वितीय मुण्डके प्रथमः खण्डः ॥\nतदेतत्सत्यं यथा सुदीप्तात् पावकाद्विस्फुलिङ्गाः सहस्रशः प्रभवन्ते सरूपाः ।\nतथाऽक्षराद्विविधाः सोम्य भावाः प्रजायन्ते तत्र चैवापि यन्ति ॥ १॥\nदिव्यो ह्यमूर्तः पुरुषः सबाह्याभ्यन्तरो ह्यजः ।\nअप्राणो ह्यमनाः शुभ्रो ह्यक्षरात्परतः परः ॥ २॥\nएतस्माज्जायते प्राणो मनः सर्वेन्द्रियाणि च ।\nखं वायुर्ज्योतिरापः पृथिवी विश्वस्य धारिणी ॥ ३॥\nअग्नीर्मूर्धा चक्षुषी चन्द्रसूर्यौ दिशः श्रोत्रे वाग् विवृताश्च वेदाः ।\nवायुः प्राणो हृदयं विश्वमस्य पद्भ्यां पृथिवी ह्येष सर्वभूतान्तरात्मा ॥ ४॥\nतस्मादग्निः समिधो यस्य सूर्यः सोमात्पर्जन्य ओषधयः पृथिव्याम् ।\nपुमान् रेतः सिञ्चति योषितायां बह्वीः प्रजाः पुरुषात्सम्प्रसूताः ॥ ५॥\nतस्मादृचः साम यजू षि दीक्षा यज्ञाश्च सर्वे क्रतवो दक्षिणाश्च ।\nसंवत्सरश्च यजमानश्च लोकाः सोमो यत्र पवते यत्र सूर्यः ॥ ६॥\nतस्माच्च देवा बहुधा सम्प्रसूताः साध्या मनुष्याः पशवो वयांसि ।\nप्राणापानौ व्रीहियवौ तपश्च श्रद्धा सत्यं ब्रह्मचर्यं विधिश्च ॥ ७॥\nसप्त प्राणाः प्रभवन्ति तस्मात्सप्तार्चिषः समिधः सप्त होमाः ।\nसप्तेमे लोका येषु चरन्ति प्राणा गुहाशया निहिताः सप्त सप्त ॥ ८॥\nअतः समुद्रा गिरयश्च सर्वे अस्मात्स्यन्दन्ते सिन्धवः सर्वरूपाः ।\nअतश्च सर्वा ओषधयो रसश्च येनैष भूतैस्तिष्ठते ह्यन्तरात्मा ॥ ९॥\nपुरुष एवेदं विश्वं कर्म तपो ब्रह्म परामृतम् ।\nएतद्यो वेद निहितं गुहायां सोऽविद्याग्रन्थिं विकिरतीह सोम्य ॥ १०॥\n॥ इति मुण्डकोपनिषदि द्वितीयमुण्डके प्रथमः खण्डः ॥\n॥ द्वितीय मुण्डके द्वितीयः खण्डः ॥\nआविः संनिहितं गुहाचरं नाम महत्पदमत्रैतत्समर्पितम् ।\nएजत्प्राणन्निमिषच्च यदेतज्जानथ सदसद्वरेण्यं परं विज्ञानाद्यद्वरिष्ठं प्रजानाम् ॥ १॥\nयदर्चिमद्यदणुभ्योऽणु च यस्मिंल्लोका निहिता लोकिनश्च ।\nतदेतदक्षरं ब्रह्म स प्राणस्तदु वाङ्मनः तदेतत्सत्यं तदमृतं तद्वेद्धव्यं सोम्य विद्धि ॥ २॥\nधनुर्गृहीत्वौपनिषदं महास्त्रं शरं ह्युपासानिशितं सन्दधीत ।\nआयम्य तद्भावगतेन चेतसा लक्ष्यं तदेवाक्षरं सोम्य विद्धि ॥ ३॥\nप्रणवो धनुः शरो ह्यात्मा ब्रह्म तल्लक्ष्यमुच्यते ।\nअप्रमत्तेन वेद्धव्यं शरवत्तन्मयो भवेत् ॥ ४॥\nयस्मिन्द्यौः पृथिवी चान्तरिक्षमोतं मनः सह प्राणैश्च सर्वैः ।\nतमेवैकं जानथ आत्मानमन्या वाचो विमुञ्चथामृतस्यैष सेतुः ॥ ५॥\nअरा इव रथनाभौ संहता यत्र नाड्यः। स एषोऽन्तश्चरते बहुधा जायमानः ।\nओमित्येवं ध्यायथ आत्मानं स्वस्ति वः पाराय तमसः परस्तात् ॥ ६॥\nयः सर्वज्ञः सर्वविद्यस्यैष महिमा भुवि । दिव्ये ब्रह्मपुरे ह्येष व्योमन्यात्मा प्रतिष्ठितः ॥\nमनोमयः प्राणशरीरनेता\nप्रतिष्ठितोऽन्ने हृदयं सन्निधाय ।\nतद्विज्ञानेन परिपश्यन्ति धीरा\nआनन्दरूपममृतं यद्विभाति ॥ ७॥\nभिद्यते हृदयग्रन्थिश्छिद्यन्ते सर्वसंशयाः ।\nक्षीयन्ते चास्य कर्माणि तस्मिन्दृष्टे परावरे ॥ ८॥\nहिरण्मये परे कोशे विरजं ब्रह्म निष्कलम् ।\nतच्छुभ्रं ज्योतिषां ज्योतिस्तद्यदात्मविदो विदुः ॥ ९॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १०॥\nब्रह्मैवेदममृतं पुरस्ताद् ब्रह्म पश्चाद् ब्रह्म दक्षिणतश्चोत्तरेण ।\nअधश्चोर्ध्वं च प्रसृतं ब्रह्मैवेदं विश्वमिदं वरिष्ठम् ॥ ११॥\n॥ इति मुण्डकोपनिषदि द्वितीयमुण्डके द्वितीयः खण्डः ॥\n॥ तृतीय मुण्डके प्रथमः खण्डः ॥\nद्वा सुपर्णा सयुजा सखाया समानं वृक्षं परिषस्वजाते ।\nतयोरन्यः पिप्पलं स्वाद्वत्ति अनश्नन्नन्योऽभिचाकशीति ॥ १॥\nसमाने वृक्षे पुरुषो निमग्नोऽनीशया शोचति मुह्यमानः ।\nजुष्टं यदा पश्यत्यन्यमीशमस्य महिमानमिति वीतशोकः ॥ २॥\nयदा पश्यः पश्यते रुक्मवर्णं कर्तारमीशं पुरुषं ब्रह्मयोनिम् ।\nतदा विद्वान्पुण्यपापे विधूय निरञ्जनः परमं साम्यमुपैति ॥ ३॥\nप्राणो ह्येष यः सर्वभूतैर्विभाति विजानन्विद्वान्भवते नातिवादी ।\nआत्मक्रीड आत्मरतिः क्रियावानेष ब्रह्मविदां वरिष्ठः ॥ ४॥\nसत्येन लभ्यस्तपसा ह्येष आत्मा सम्यग्ज्ञानेन ब्रह्मचर्येण नित्यम् ।\nअन्तः शरीरे ज्योतिर्मयो हि शुभ्रो यं पश्यन्ति यतयः क्षीणदोषाः ॥ ५॥\nसत्यमेव जयते नानृतं सत्येन पन्था विततो देवयानः ।\nयेनाऽऽक्रमन्त्यृषयो ह्याप्तकामा यत्र तत्सत्यस्य परमं निधानम् ॥ ६॥\nबृहच्च तद्दिव्यमचिन्त्यरूपं सूक्ष्माच्च तत्सूक्ष्मतरं विभाति ।\nदूरात्सुदूरे तदिहान्तिके च पश्यन्त्विहैव निहितं गुहायाम् ॥ ७॥\nन चक्षुषा गृह्यते नापि वाचा नान्यैर्देवैस्तपसा कर्मणा वा ।\nज्ञानप्रसादेन विशुद्धसत्त्वस्ततस्तु तं पश्यते निष्कलं ध्यायमानः ॥ ८॥\nएषोऽणुरात्मा चेतसा वेदितव्यो यस्मिन्प्राणः पञ्चधा संविवेश ।\nप्राणैश्चित्तं सर्वमोतं प्रजानां यस्मिन्विशुद्धे विभवत्येष आत्मा ॥ ९॥\nयं यं लोकं मनसा संविभाति विशुद्धसत्त्वः कामयते यांश्च कामान् ।\nतं तं लोकं जयते तांश्च कामांस्तस्मादात्मज्ञं ह्यर्चयेत्भूतिकामः ॥ १०॥\n॥ इति मुण्डकोपनिषदि तृतीयमुण्डके प्रथमः खण्डः ॥\n॥ तृतीयमुण्डके द्वितीयः खण्डः ॥\nस वेदैतत्परमं ब्रह्म धाम यत्र विश्वं निहितं भाति शुभ्रम् ।\nउपासते पुरुषं ये ह्यकामास्ते शुक्रमेतदतिवर्तन्ति धीराः ॥ १॥\nकामान्यः कामयते मन्यमानः स कामभिर्जायते तत्र तत्र ।\nपर्याप्तकामस्य कृतात्मनस्तु इहैव सर्वे प्रविलीयन्ति कामाः ॥ २॥\nनायमात्मा प्रवचनेन लभ्यो न मेधया न बहुना श्रुतेन ।\nयमेवैष वृणुते तेन लभ्यस्तस्यैष आत्मा विवृणुते तनूं स्वाम् ॥ ३॥\nनायमात्मा बलहीनेन लभ्यो न च प्रमादात्तपसो वाप्यलिङ्गात् ।\nएतैरुपायैर्यतते यस्तु विद्वांस्तस्यैष आत्मा विशते ब्रह्मधाम ॥ ४॥\nसम्प्राप्यैनमृषयो ज्ञानतृप्ताः कृतात्मानो वीतरागाः प्रशान्ताः\nते सर्वगं सर्वतः प्राप्य धीराः युक्तात्मानः सर्वमेवाविशन्ति ॥ ५॥\nवेदान्तविज्ञानसुनिश्चितार्थाः संन्यासयोगाद्यतयः शुद्धसत्त्वाः ।\nते ब्रह्मलोकेषु परान्तकाले परामृताः परिमुच्यन्ति सर्वे ॥ ६॥\nगताः कलाः पञ्चदश प्रतिष्ठा देवाश्च सर्वे प्रतिदेवतासु ।\nकर्माणि विज्ञानमयश्च आत्मा परेऽव्यये सर्व एकीभवन्ति ॥ ७॥\nयथा नद्यः स्यन्दमानाः समुद्रेऽस्तं गच्छन्ति नामरूपे विहाय ।\nतथा विद्वान्नामरूपाद्विमुक्तः परात्परं पुरुषमुपैति दिव्यम् ॥ ८॥\nस यो ह वै तत्परमं ब्रह्म वेद ब्रह्मैव भवति नास्याब्रह्मवित्कुले भवति ।\nतरति शोकं तरति पाप्मानं गुहाग्रन्थिभ्यो विमुक्तोऽमृतो भवति ॥ ९॥\nतदेतदृचाऽभ्युक्तम्  \nक्रियावन्तः श्रोत्रिया ब्रह्मनिष्ठाः स्वयं जुह्वत एकर्षिं श्रद्धयन्तः ।\nतेषामेवैतां ब्रह्मविद्यां वदेत शिरोव्रतं विधिवद्यैस्तु चीर्णम् ॥ १०॥\nतदेतत्सत्यमृषिरङ्गिराः पुरोवाच नैतदचीर्णव्रतोऽधीते ।\nनमः परमऋषिभ्यो नमः परमऋषिभ्यः ॥ ११॥\n॥ इति मुण्डकोपनिषदि तृतीयमुण्डके द्वितीयः खण्डः ॥\n॥ इत्यथर्ववेदीय मुण्डकोपनिषत्समाप्ता ॥\nॐ भद्रं कर्णेभिः श्रुणुयाम देवा भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/mundakopanishad/", "category": "upanishad", "text": "॥ मुण्डकोपनिषत् ॥\n॥ श्रीः॥\n॥ मुण्डकोपनिषत् ॥\nॐ भद्रं कर्णेभिः श्रुणुयाम देवाः भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥\n॥ ॐ ब्रह्मणे नमः ॥\n॥ प्रथममुण्डके प्रथमः खण्डः ॥\nॐ ब्रह्मा देवानां प्रथमः संबभूव विश्वस्य कर्ताभुवनस्य गोप्ता ।\nस ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राह ॥ १॥\nअथर्वणे यां प्रवदेत ब्रह्माऽथर्वा तां पुरोवाचाङ्गिरे ब्रह्मविद्याम् ।\nस भारद्वाजाय सत्यवाहाय प्राह भारद्वाजोऽङ्गिरसे परावराम् ॥ २॥\nशौनको ह वै महाशालोऽङ्गिरसं विधिवदुपसन्नः पप्रच्छ\nकस्मिन्नु भगवो विज्ञाते सर्वमिदं विज्ञातं भवतीति ॥ ३॥\nतस्मै स होवाच । द्वे विद्ये वेदितव्ये इति ह स्म\nयद्ब्रह्मविदो वदन्ति परा चैवापरा च ॥ ४॥\nतत्रापरा  ऋग्वेदो यजुर्वेदः सामवेदोऽथर्ववेदः\nशिक्षा कल्पो व्याकरणं निरुक्तं छन्दो ज्योतिषमिति ।\nअथ परा यया तदक्षरमधिगम्यते ॥ ५॥\nयत्तदद्रेश्यमग्राह्यमगोत्रमवर्णमचक्षुःश्रोत्रं तदपाणिपादम् ।\nनित्यं विभुं सर्वगतं सुसूक्ष्मं तदव्ययं यद्भूतयोनिं परिपश्यन्ति धीराः ॥ ६॥\nयथोर्णनाभिः सृजते गृह्णते च यथा पृथिव्यामोषधयः संभवन्ति ।\nयथा सतः पुरुषात्केशलोमानि तथाऽक्षरात्संभवतीह विश्वम् ॥ ७॥\nतपसा चीयते ब्रह्म ततोऽन्नमभिजायते ।\nअन्नात्प्राणो मनः सत्यं लोकाः कर्मसु चामृतम् ॥ ८॥\nयः सर्वज्ञः सर्वविद्यस्य ज्ञानमयं तपः ।\nतस्मादेतद्ब्रह्म नाम रूपमन्नं च जायाते ॥ ९॥\n॥ इति मुण्डकोपनिषदि प्रथममुण्डके प्रथमः खण्डः ॥\n॥ प्रथममुण्डके द्वितीयः खण्डः ॥\nतदेतत्सत्यं मन्त्रेषु कर्माणि कवयो यान्यपश्यंस्तानि त्रेतायां बहुधा संततानि ।\nतान्याचरथ नियतं सत्यकामा एष वः पन्थाः सुकृतस्य लोके ॥ १॥\nयदा लेलायते ह्यर्चिः समिद्धे हव्यवाहने ।\nतदाऽऽज्यभागावन्तरेणाऽऽहुतीः प्रतिपादयेत् ॥ २॥\nयस्याग्निहोत्रमदर्शमपौर्णमासमचातुर्मास्यमनाग्रयणमतिथिवर्जितं च ।\nअहुतमवैश्वदेवमविधिना हुतमासप्तमांस्तस्य लोकान्हिनस्ति ॥ ३॥\nकाली कराली च मनोजवा च सुलोहिता या च सुधूम्रवर्णा ।\nस्फुलिङ्गिनी विश्वरुची च देवी लेलायमाना इति सप्त जिह्वाः ॥ ४॥\nएतेषु यश्चरते भ्राजमानेषु यथाकालं चाहुतयो ह्याददायन् ।\nतं नयन्त्येताः सूर्यस्य रश्मयो यत्र देवानां पतिरेकोऽधिवासः ॥ ५॥\nएह्येहीति तमाहुतयः सुवर्चसः सूर्यस्य रश्मिभिर्यजमानं वहन्ति ।\nप्रियां वाचमभिवदन्त्योऽर्चयन्त्य एष वः पुण्यः सुकृतो ब्रह्मलोकः ॥ ६॥\nप्लवा ह्येते अदृढा यज्ञरूपा अष्टादशोक्तमवरं येषु कर्म ।\nएतच्छ्रेयो येऽभिनन्दन्ति मूढा जरामृत्युं ते पुनरेवापि यन्ति ॥ ७॥\nअविद्यायामन्तरे वर्तमानाः स्वयं धीराः पण्डितं मन्यमानाः ।\nजङ्घन्यमानाः परियन्ति मूढा अन्धेनैव नीयमाना यथान्धाः ॥ ८॥\nअविद्यायां बहुधा वर्तमानाः वयं कृतार्था इत्यभिमन्यन्ति बालाः ।\nयत्कर्मिणो न प्रवेदयन्ति रागात्तेनातुराः क्षीणलोकाश्च्यवन्ते ॥ ९॥\nइष्टापूर्तं मन्यमाना वरिष्ठं नान्यच्छ्रेयो वेदयन्ते प्रमूढाः ।\nनाकस्य पृष्ठे ते सुकृतेऽनुभूत्वेमं लोकं हीनतरं वा विशन्ति ॥ १०॥\nतपःश्रद्धे ये ह्युपवसन्त्यरण्ये शान्ता विद्वांसो भैक्ष्यचर्यां चरन्तः ।\nसूर्यद्वारेण ते विरजाः प्रयान्ति यत्रामृतः स पुरुषो ह्यव्ययात्मा ॥ ११॥\nपरीक्ष्य लोकान्कर्मचितान्ब्राह्मणो निर्वेदमायान्नास्त्यकृतः कृतेन ।\nतद्विज्ञानार्थं स गुरुमेवाभिगच्छेत् समित्पाणिः श्रोत्रियं ब्रह्मनिष्ठम् ॥ १२॥\nतस्मै स विद्वानुपसन्नाय सम्यक् प्रशान्तचित्ताय शमान्विताय ।\nयेनाक्षरं पुरुषं वेद सत्यं प्रोवाच तां तत्त्वतो ब्रह्मविद्याम् ॥ १३॥\n॥ इति मुण्डकोपनिषदि प्रथममुण्डके द्वितीयः खण्डः ॥\n॥ द्वितीय मुण्डके प्रथमः खण्डः ॥\nतदेतत्सत्यं यथा सुदीप्तात् पावकाद्विस्फुलिङ्गाः सहस्रशः प्रभवन्ते सरूपाः ।\nतथाऽक्षराद्विविधाः सोम्य भावाः प्रजायन्ते तत्र चैवापि यन्ति ॥ १॥\nदिव्यो ह्यमूर्तः पुरुषः सबाह्याभ्यन्तरो ह्यजः ।\nअप्राणो ह्यमनाः शुभ्रो ह्यक्षरात्परतः परः ॥ २॥\nएतस्माज्जायते प्राणो मनः सर्वेन्द्रियाणि च ।\nखं वायुर्ज्योतिरापः पृथिवी विश्वस्य धारिणी ॥ ३॥\nअग्नीर्मूर्धा चक्षुषी चन्द्रसूर्यौ दिशः श्रोत्रे वाग् विवृताश्च वेदाः ।\nवायुः प्राणो हृदयं विश्वमस्य पद्भ्यां पृथिवी ह्येष सर्वभूतान्तरात्मा ॥ ४॥\nतस्मादग्निः समिधो यस्य सूर्यः सोमात्पर्जन्य ओषधयः पृथिव्याम् ।\nपुमान् रेतः सिञ्चति योषितायां बह्वीः प्रजाः पुरुषात्सम्प्रसूताः ॥ ५॥\nतस्मादृचः साम यजू षि दीक्षा यज्ञाश्च सर्वे क्रतवो दक्षिणाश्च ।\nसंवत्सरश्च यजमानश्च लोकाः सोमो यत्र पवते यत्र सूर्यः ॥ ६॥\nतस्माच्च देवा बहुधा सम्प्रसूताः साध्या मनुष्याः पशवो वयांसि ।\nप्राणापानौ व्रीहियवौ तपश्च श्रद्धा सत्यं ब्रह्मचर्यं विधिश्च ॥ ७॥\nसप्त प्राणाः प्रभवन्ति तस्मात्सप्तार्चिषः समिधः सप्त होमाः ।\nसप्तेमे लोका येषु चरन्ति प्राणा गुहाशया निहिताः सप्त सप्त ॥ ८॥\nअतः समुद्रा गिरयश्च सर्वे अस्मात्स्यन्दन्ते सिन्धवः सर्वरूपाः ।\nअतश्च सर्वा ओषधयो रसश्च येनैष भूतैस्तिष्ठते ह्यन्तरात्मा ॥ ९॥\nपुरुष एवेदं विश्वं कर्म तपो ब्रह्म परामृतम् ।\nएतद्यो वेद निहितं गुहायां सोऽविद्याग्रन्थिं विकिरतीह सोम्य ॥ १०॥\n॥ इति मुण्डकोपनिषदि द्वितीयमुण्डके प्रथमः खण्डः ॥\n॥ द्वितीय मुण्डके द्वितीयः खण्डः ॥\nआविः संनिहितं गुहाचरं नाम महत्पदमत्रैतत्समर्पितम् ।\nएजत्प्राणन्निमिषच्च यदेतज्जानथ सदसद्वरेण्यं परं विज्ञानाद्यद्वरिष्ठं प्रजानाम् ॥ १॥\nयदर्चिमद्यदणुभ्योऽणु च यस्मिंल्लोका निहिता लोकिनश्च ।\nतदेतदक्षरं ब्रह्म स प्राणस्तदु वाङ्मनः तदेतत्सत्यं तदमृतं तद्वेद्धव्यं सोम्य विद्धि ॥ २॥\nधनुर्गृहीत्वौपनिषदं महास्त्रं शरं ह्युपासानिशितं सन्दधीत ।\nआयम्य तद्भावगतेन चेतसा लक्ष्यं तदेवाक्षरं सोम्य विद्धि ॥ ३॥\nप्रणवो धनुः शरो ह्यात्मा ब्रह्म तल्लक्ष्यमुच्यते ।\nअप्रमत्तेन वेद्धव्यं शरवत्तन्मयो भवेत् ॥ ४॥\nयस्मिन्द्यौः पृथिवी चान्तरिक्षमोतं मनः सह प्राणैश्च सर्वैः ।\nतमेवैकं जानथ आत्मानमन्या वाचो विमुञ्चथामृतस्यैष सेतुः ॥ ५॥\nअरा इव रथनाभौ संहता यत्र नाड्यः। स एषोऽन्तश्चरते बहुधा जायमानः ।\nओमित्येवं ध्यायथ आत्मानं स्वस्ति वः पाराय तमसः परस्तात् ॥ ६॥\nयः सर्वज्ञः सर्वविद्यस्यैष महिमा भुवि । दिव्ये ब्रह्मपुरे ह्येष व्योमन्यात्मा प्रतिष्ठितः ॥\nमनोमयः प्राणशरीरनेता\nप्रतिष्ठितोऽन्ने हृदयं सन्निधाय ।\nतद्विज्ञानेन परिपश्यन्ति धीरा\nआनन्दरूपममृतं यद्विभाति ॥ ७॥\nभिद्यते हृदयग्रन्थिश्छिद्यन्ते सर्वसंशयाः ।\nक्षीयन्ते चास्य कर्माणि तस्मिन्दृष्टे परावरे ॥ ८॥\nहिरण्मये परे कोशे विरजं ब्रह्म निष्कलम् ।\nतच्छुभ्रं ज्योतिषां ज्योतिस्तद्यदात्मविदो विदुः ॥ ९॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १०॥\nब्रह्मैवेदममृतं पुरस्ताद् ब्रह्म पश्चाद् ब्रह्म दक्षिणतश्चोत्तरेण ।\nअधश्चोर्ध्वं च प्रसृतं ब्रह्मैवेदं विश्वमिदं वरिष्ठम् ॥ ११॥\n॥ इति मुण्डकोपनिषदि द्वितीयमुण्डके द्वितीयः खण्डः ॥\n॥ तृतीय मुण्डके प्रथमः खण्डः ॥\nद्वा सुपर्णा सयुजा सखाया समानं वृक्षं परिषस्वजाते ।\nतयोरन्यः पिप्पलं स्वाद्वत्ति अनश्नन्नन्योऽभिचाकशीति ॥ १॥\nसमाने वृक्षे पुरुषो निमग्नोऽनीशया शोचति मुह्यमानः ।\nजुष्टं यदा पश्यत्यन्यमीशमस्य महिमानमिति वीतशोकः ॥ २॥\nयदा पश्यः पश्यते रुक्मवर्णं कर्तारमीशं पुरुषं ब्रह्मयोनिम् ।\nतदा विद्वान्पुण्यपापे विधूय निरञ्जनः परमं साम्यमुपैति ॥ ३॥\nप्राणो ह्येष यः सर्वभूतैर्विभाति विजानन्विद्वान्भवते नातिवादी ।\nआत्मक्रीड आत्मरतिः क्रियावानेष ब्रह्मविदां वरिष्ठः ॥ ४॥\nसत्येन लभ्यस्तपसा ह्येष आत्मा सम्यग्ज्ञानेन ब्रह्मचर्येण नित्यम् ।\nअन्तः शरीरे ज्योतिर्मयो हि शुभ्रो यं पश्यन्ति यतयः क्षीणदोषाः ॥ ५॥\nसत्यमेव जयते नानृतं सत्येन पन्था विततो देवयानः ।\nयेनाऽऽक्रमन्त्यृषयो ह्याप्तकामा यत्र तत्सत्यस्य परमं निधानम् ॥ ६॥\nबृहच्च तद्दिव्यमचिन्त्यरूपं सूक्ष्माच्च तत्सूक्ष्मतरं विभाति ।\nदूरात्सुदूरे तदिहान्तिके च पश्यन्त्विहैव निहितं गुहायाम् ॥ ७॥\nन चक्षुषा गृह्यते नापि वाचा नान्यैर्देवैस्तपसा कर्मणा वा ।\nज्ञानप्रसादेन विशुद्धसत्त्वस्ततस्तु तं पश्यते निष्कलं ध्यायमानः ॥ ८॥\nएषोऽणुरात्मा चेतसा वेदितव्यो यस्मिन्प्राणः पञ्चधा संविवेश ।\nप्राणैश्चित्तं सर्वमोतं प्रजानां यस्मिन्विशुद्धे विभवत्येष आत्मा ॥ ९॥\nयं यं लोकं मनसा संविभाति विशुद्धसत्त्वः कामयते यांश्च कामान् ।\nतं तं लोकं जयते तांश्च कामांस्तस्मादात्मज्ञं ह्यर्चयेत्भूतिकामः ॥ १०॥\n॥ इति मुण्डकोपनिषदि तृतीयमुण्डके प्रथमः खण्डः ॥\n॥ तृतीयमुण्डके द्वितीयः खण्डः ॥\nस वेदैतत्परमं ब्रह्म धाम यत्र विश्वं निहितं भाति शुभ्रम् ।\nउपासते पुरुषं ये ह्यकामास्ते शुक्रमेतदतिवर्तन्ति धीराः ॥ १॥\nकामान्यः कामयते मन्यमानः स कामभिर्जायते तत्र तत्र ।\nपर्याप्तकामस्य कृतात्मनस्तु इहैव सर्वे प्रविलीयन्ति कामाः ॥ २॥\nनायमात्मा प्रवचनेन लभ्यो न मेधया न बहुना श्रुतेन ।\nयमेवैष वृणुते तेन लभ्यस्तस्यैष आत्मा विवृणुते तनूं स्वाम् ॥ ३॥\nनायमात्मा बलहीनेन लभ्यो न च प्रमादात्तपसो वाप्यलिङ्गात् ।\nएतैरुपायैर्यतते यस्तु विद्वांस्तस्यैष आत्मा विशते ब्रह्मधाम ॥ ४॥\nसम्प्राप्यैनमृषयो ज्ञानतृप्ताः कृतात्मानो वीतरागाः प्रशान्ताः\nते सर्वगं सर्वतः प्राप्य धीराः युक्तात्मानः सर्वमेवाविशन्ति ॥ ५॥\nवेदान्तविज्ञानसुनिश्चितार्थाः संन्यासयोगाद्यतयः शुद्धसत्त्वाः ।\nते ब्रह्मलोकेषु परान्तकाले परामृताः परिमुच्यन्ति सर्वे ॥ ६॥\nगताः कलाः पञ्चदश प्रतिष्ठा देवाश्च सर्वे प्रतिदेवतासु ।\nकर्माणि विज्ञानमयश्च आत्मा परेऽव्यये सर्व एकीभवन्ति ॥ ७॥\nयथा नद्यः स्यन्दमानाः समुद्रेऽस्तं गच्छन्ति नामरूपे विहाय ।\nतथा विद्वान्नामरूपाद्विमुक्तः परात्परं पुरुषमुपैति दिव्यम् ॥ ८॥\nस यो ह वै तत्परमं ब्रह्म वेद ब्रह्मैव भवति नास्याब्रह्मवित्कुले भवति ।\nतरति शोकं तरति पाप्मानं गुहाग्रन्थिभ्यो विमुक्तोऽमृतो भवति ॥ ९॥\nतदेतदृचाऽभ्युक्तम्  \nक्रियावन्तः श्रोत्रिया ब्रह्मनिष्ठाः स्वयं जुह्वत एकर्षिं श्रद्धयन्तः ।\nतेषामेवैतां ब्रह्मविद्यां वदेत शिरोव्रतं विधिवद्यैस्तु चीर्णम् ॥ १०॥\nतदेतत्सत्यमृषिरङ्गिराः पुरोवाच नैतदचीर्णव्रतोऽधीते ।\nनमः परमऋषिभ्यो नमः परमऋषिभ्यः ॥ ११॥\n॥ इति मुण्डकोपनिषदि तृतीयमुण्डके द्वितीयः खण्डः ॥\n॥ इत्यथर्ववेदीय मुण्डकोपनिषत्समाप्ता ॥\nॐ भद्रं कर्णेभिः श्रुणुयाम देवा भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/mundakopanishad/", "category": "upanishad", "text": "॥ मुण्डकोपनिषत् ॥\n॥ श्रीः॥\n॥ मुण्डकोपनिषत् ॥\nॐ भद्रं कर्णेभिः श्रुणुयाम देवाः भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥\n॥ ॐ ब्रह्मणे नमः ॥\n॥ प्रथममुण्डके प्रथमः खण्डः ॥\nॐ ब्रह्मा देवानां प्रथमः संबभूव विश्वस्य कर्ताभुवनस्य गोप्ता ।\nस ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राह ॥ १॥\nअथर्वणे यां प्रवदेत ब्रह्माऽथर्वा तां पुरोवाचाङ्गिरे ब्रह्मविद्याम् ।\nस भारद्वाजाय सत्यवाहाय प्राह भारद्वाजोऽङ्गिरसे परावराम् ॥ २॥\nशौनको ह वै महाशालोऽङ्गिरसं विधिवदुपसन्नः पप्रच्छ\nकस्मिन्नु भगवो विज्ञाते सर्वमिदं विज्ञातं भवतीति ॥ ३॥\nतस्मै स होवाच । द्वे विद्ये वेदितव्ये इति ह स्म\nयद्ब्रह्मविदो वदन्ति परा चैवापरा च ॥ ४॥\nतत्रापरा  ऋग्वेदो यजुर्वेदः सामवेदोऽथर्ववेदः\nशिक्षा कल्पो व्याकरणं निरुक्तं छन्दो ज्योतिषमिति ।\nअथ परा यया तदक्षरमधिगम्यते ॥ ५॥\nयत्तदद्रेश्यमग्राह्यमगोत्रमवर्णमचक्षुःश्रोत्रं तदपाणिपादम् ।\nनित्यं विभुं सर्वगतं सुसूक्ष्मं तदव्ययं यद्भूतयोनिं परिपश्यन्ति धीराः ॥ ६॥\nयथोर्णनाभिः सृजते गृह्णते च यथा पृथिव्यामोषधयः संभवन्ति ।\nयथा सतः पुरुषात्केशलोमानि तथाऽक्षरात्संभवतीह विश्वम् ॥ ७॥\nतपसा चीयते ब्रह्म ततोऽन्नमभिजायते ।\nअन्नात्प्राणो मनः सत्यं लोकाः कर्मसु चामृतम् ॥ ८॥\nयः सर्वज्ञः सर्वविद्यस्य ज्ञानमयं तपः ।\nतस्मादेतद्ब्रह्म नाम रूपमन्नं च जायाते ॥ ९॥\n॥ इति मुण्डकोपनिषदि प्रथममुण्डके प्रथमः खण्डः ॥\n॥ प्रथममुण्डके द्वितीयः खण्डः ॥\nतदेतत्सत्यं मन्त्रेषु कर्माणि कवयो यान्यपश्यंस्तानि त्रेतायां बहुधा संततानि ।\nतान्याचरथ नियतं सत्यकामा एष वः पन्थाः सुकृतस्य लोके ॥ १॥\nयदा लेलायते ह्यर्चिः समिद्धे हव्यवाहने ।\nतदाऽऽज्यभागावन्तरेणाऽऽहुतीः प्रतिपादयेत् ॥ २॥\nयस्याग्निहोत्रमदर्शमपौर्णमासमचातुर्मास्यमनाग्रयणमतिथिवर्जितं च ।\nअहुतमवैश्वदेवमविधिना हुतमासप्तमांस्तस्य लोकान्हिनस्ति ॥ ३॥\nकाली कराली च मनोजवा च सुलोहिता या च सुधूम्रवर्णा ।\nस्फुलिङ्गिनी विश्वरुची च देवी लेलायमाना इति सप्त जिह्वाः ॥ ४॥\nएतेषु यश्चरते भ्राजमानेषु यथाकालं चाहुतयो ह्याददायन् ।\nतं नयन्त्येताः सूर्यस्य रश्मयो यत्र देवानां पतिरेकोऽधिवासः ॥ ५॥\nएह्येहीति तमाहुतयः सुवर्चसः सूर्यस्य रश्मिभिर्यजमानं वहन्ति ।\nप्रियां वाचमभिवदन्त्योऽर्चयन्त्य एष वः पुण्यः सुकृतो ब्रह्मलोकः ॥ ६॥\nप्लवा ह्येते अदृढा यज्ञरूपा अष्टादशोक्तमवरं येषु कर्म ।\nएतच्छ्रेयो येऽभिनन्दन्ति मूढा जरामृत्युं ते पुनरेवापि यन्ति ॥ ७॥\nअविद्यायामन्तरे वर्तमानाः स्वयं धीराः पण्डितं मन्यमानाः ।\nजङ्घन्यमानाः परियन्ति मूढा अन्धेनैव नीयमाना यथान्धाः ॥ ८॥\nअविद्यायां बहुधा वर्तमानाः वयं कृतार्था इत्यभिमन्यन्ति बालाः ।\nयत्कर्मिणो न प्रवेदयन्ति रागात्तेनातुराः क्षीणलोकाश्च्यवन्ते ॥ ९॥\nइष्टापूर्तं मन्यमाना वरिष्ठं नान्यच्छ्रेयो वेदयन्ते प्रमूढाः ।\nनाकस्य पृष्ठे ते सुकृतेऽनुभूत्वेमं लोकं हीनतरं वा विशन्ति ॥ १०॥\nतपःश्रद्धे ये ह्युपवसन्त्यरण्ये शान्ता विद्वांसो भैक्ष्यचर्यां चरन्तः ।\nसूर्यद्वारेण ते विरजाः प्रयान्ति यत्रामृतः स पुरुषो ह्यव्ययात्मा ॥ ११॥\nपरीक्ष्य लोकान्कर्मचितान्ब्राह्मणो निर्वेदमायान्नास्त्यकृतः कृतेन ।\nतद्विज्ञानार्थं स गुरुमेवाभिगच्छेत् समित्पाणिः श्रोत्रियं ब्रह्मनिष्ठम् ॥ १२॥\nतस्मै स विद्वानुपसन्नाय सम्यक् प्रशान्तचित्ताय शमान्विताय ।\nयेनाक्षरं पुरुषं वेद सत्यं प्रोवाच तां तत्त्वतो ब्रह्मविद्याम् ॥ १३॥\n॥ इति मुण्डकोपनिषदि प्रथममुण्डके द्वितीयः खण्डः ॥\n॥ द्वितीय मुण्डके प्रथमः खण्डः ॥\nतदेतत्सत्यं यथा सुदीप्तात् पावकाद्विस्फुलिङ्गाः सहस्रशः प्रभवन्ते सरूपाः ।\nतथाऽक्षराद्विविधाः सोम्य भावाः प्रजायन्ते तत्र चैवापि यन्ति ॥ १॥\nदिव्यो ह्यमूर्तः पुरुषः सबाह्याभ्यन्तरो ह्यजः ।\nअप्राणो ह्यमनाः शुभ्रो ह्यक्षरात्परतः परः ॥ २॥\nएतस्माज्जायते प्राणो मनः सर्वेन्द्रियाणि च ।\nखं वायुर्ज्योतिरापः पृथिवी विश्वस्य धारिणी ॥ ३॥\nअग्नीर्मूर्धा चक्षुषी चन्द्रसूर्यौ दिशः श्रोत्रे वाग् विवृताश्च वेदाः ।\nवायुः प्राणो हृदयं विश्वमस्य पद्भ्यां पृथिवी ह्येष सर्वभूतान्तरात्मा ॥ ४॥\nतस्मादग्निः समिधो यस्य सूर्यः सोमात्पर्जन्य ओषधयः पृथिव्याम् ।\nपुमान् रेतः सिञ्चति योषितायां बह्वीः प्रजाः पुरुषात्सम्प्रसूताः ॥ ५॥\nतस्मादृचः साम यजू षि दीक्षा यज्ञाश्च सर्वे क्रतवो दक्षिणाश्च ।\nसंवत्सरश्च यजमानश्च लोकाः सोमो यत्र पवते यत्र सूर्यः ॥ ६॥\nतस्माच्च देवा बहुधा सम्प्रसूताः साध्या मनुष्याः पशवो वयांसि ।\nप्राणापानौ व्रीहियवौ तपश्च श्रद्धा सत्यं ब्रह्मचर्यं विधिश्च ॥ ७॥\nसप्त प्राणाः प्रभवन्ति तस्मात्सप्तार्चिषः समिधः सप्त होमाः ।\nसप्तेमे लोका येषु चरन्ति प्राणा गुहाशया निहिताः सप्त सप्त ॥ ८॥\nअतः समुद्रा गिरयश्च सर्वे अस्मात्स्यन्दन्ते सिन्धवः सर्वरूपाः ।\nअतश्च सर्वा ओषधयो रसश्च येनैष भूतैस्तिष्ठते ह्यन्तरात्मा ॥ ९॥\nपुरुष एवेदं विश्वं कर्म तपो ब्रह्म परामृतम् ।\nएतद्यो वेद निहितं गुहायां सोऽविद्याग्रन्थिं विकिरतीह सोम्य ॥ १०॥\n॥ इति मुण्डकोपनिषदि द्वितीयमुण्डके प्रथमः खण्डः ॥\n॥ द्वितीय मुण्डके द्वितीयः खण्डः ॥\nआविः संनिहितं गुहाचरं नाम महत्पदमत्रैतत्समर्पितम् ।\nएजत्प्राणन्निमिषच्च यदेतज्जानथ सदसद्वरेण्यं परं विज्ञानाद्यद्वरिष्ठं प्रजानाम् ॥ १॥\nयदर्चिमद्यदणुभ्योऽणु च यस्मिंल्लोका निहिता लोकिनश्च ।\nतदेतदक्षरं ब्रह्म स प्राणस्तदु वाङ्मनः तदेतत्सत्यं तदमृतं तद्वेद्धव्यं सोम्य विद्धि ॥ २॥\nधनुर्गृहीत्वौपनिषदं महास्त्रं शरं ह्युपासानिशितं सन्दधीत ।\nआयम्य तद्भावगतेन चेतसा लक्ष्यं तदेवाक्षरं सोम्य विद्धि ॥ ३॥\nप्रणवो धनुः शरो ह्यात्मा ब्रह्म तल्लक्ष्यमुच्यते ।\nअप्रमत्तेन वेद्धव्यं शरवत्तन्मयो भवेत् ॥ ४॥\nयस्मिन्द्यौः पृथिवी चान्तरिक्षमोतं मनः सह प्राणैश्च सर्वैः ।\nतमेवैकं जानथ आत्मानमन्या वाचो विमुञ्चथामृतस्यैष सेतुः ॥ ५॥\nअरा इव रथनाभौ संहता यत्र नाड्यः। स एषोऽन्तश्चरते बहुधा जायमानः ।\nओमित्येवं ध्यायथ आत्मानं स्वस्ति वः पाराय तमसः परस्तात् ॥ ६॥\nयः सर्वज्ञः सर्वविद्यस्यैष महिमा भुवि । दिव्ये ब्रह्मपुरे ह्येष व्योमन्यात्मा प्रतिष्ठितः ॥\nमनोमयः प्राणशरीरनेता\nप्रतिष्ठितोऽन्ने हृदयं सन्निधाय ।\nतद्विज्ञानेन परिपश्यन्ति धीरा\nआनन्दरूपममृतं यद्विभाति ॥ ७॥\nभिद्यते हृदयग्रन्थिश्छिद्यन्ते सर्वसंशयाः ।\nक्षीयन्ते चास्य कर्माणि तस्मिन्दृष्टे परावरे ॥ ८॥\nहिरण्मये परे कोशे विरजं ब्रह्म निष्कलम् ।\nतच्छुभ्रं ज्योतिषां ज्योतिस्तद्यदात्मविदो विदुः ॥ ९॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १०॥\nब्रह्मैवेदममृतं पुरस्ताद् ब्रह्म पश्चाद् ब्रह्म दक्षिणतश्चोत्तरेण ।\nअधश्चोर्ध्वं च प्रसृतं ब्रह्मैवेदं विश्वमिदं वरिष्ठम् ॥ ११॥\n॥ इति मुण्डकोपनिषदि द्वितीयमुण्डके द्वितीयः खण्डः ॥\n॥ तृतीय मुण्डके प्रथमः खण्डः ॥\nद्वा सुपर्णा सयुजा सखाया समानं वृक्षं परिषस्वजाते ।\nतयोरन्यः पिप्पलं स्वाद्वत्ति अनश्नन्नन्योऽभिचाकशीति ॥ १॥\nसमाने वृक्षे पुरुषो निमग्नोऽनीशया शोचति मुह्यमानः ।\nजुष्टं यदा पश्यत्यन्यमीशमस्य महिमानमिति वीतशोकः ॥ २॥\nयदा पश्यः पश्यते रुक्मवर्णं कर्तारमीशं पुरुषं ब्रह्मयोनिम् ।\nतदा विद्वान्पुण्यपापे विधूय निरञ्जनः परमं साम्यमुपैति ॥ ३॥\nप्राणो ह्येष यः सर्वभूतैर्विभाति विजानन्विद्वान्भवते नातिवादी ।\nआत्मक्रीड आत्मरतिः क्रियावानेष ब्रह्मविदां वरिष्ठः ॥ ४॥\nसत्येन लभ्यस्तपसा ह्येष आत्मा सम्यग्ज्ञानेन ब्रह्मचर्येण नित्यम् ।\nअन्तः शरीरे ज्योतिर्मयो हि शुभ्रो यं पश्यन्ति यतयः क्षीणदोषाः ॥ ५॥\nसत्यमेव जयते नानृतं सत्येन पन्था विततो देवयानः ।\nयेनाऽऽक्रमन्त्यृषयो ह्याप्तकामा यत्र तत्सत्यस्य परमं निधानम् ॥ ६॥\nबृहच्च तद्दिव्यमचिन्त्यरूपं सूक्ष्माच्च तत्सूक्ष्मतरं विभाति ।\nदूरात्सुदूरे तदिहान्तिके च पश्यन्त्विहैव निहितं गुहायाम् ॥ ७॥\nन चक्षुषा गृह्यते नापि वाचा नान्यैर्देवैस्तपसा कर्मणा वा ।\nज्ञानप्रसादेन विशुद्धसत्त्वस्ततस्तु तं पश्यते निष्कलं ध्यायमानः ॥ ८॥\nएषोऽणुरात्मा चेतसा वेदितव्यो यस्मिन्प्राणः पञ्चधा संविवेश ।\nप्राणैश्चित्तं सर्वमोतं प्रजानां यस्मिन्विशुद्धे विभवत्येष आत्मा ॥ ९॥\nयं यं लोकं मनसा संविभाति विशुद्धसत्त्वः कामयते यांश्च कामान् ।\nतं तं लोकं जयते तांश्च कामांस्तस्मादात्मज्ञं ह्यर्चयेत्भूतिकामः ॥ १०॥\n॥ इति मुण्डकोपनिषदि तृतीयमुण्डके प्रथमः खण्डः ॥\n॥ तृतीयमुण्डके द्वितीयः खण्डः ॥\nस वेदैतत्परमं ब्रह्म धाम यत्र विश्वं निहितं भाति शुभ्रम् ।\nउपासते पुरुषं ये ह्यकामास्ते शुक्रमेतदतिवर्तन्ति धीराः ॥ १॥\nकामान्यः कामयते मन्यमानः स कामभिर्जायते तत्र तत्र ।\nपर्याप्तकामस्य कृतात्मनस्तु इहैव सर्वे प्रविलीयन्ति कामाः ॥ २॥\nनायमात्मा प्रवचनेन लभ्यो न मेधया न बहुना श्रुतेन ।\nयमेवैष वृणुते तेन लभ्यस्तस्यैष आत्मा विवृणुते तनूं स्वाम् ॥ ३॥\nनायमात्मा बलहीनेन लभ्यो न च प्रमादात्तपसो वाप्यलिङ्गात् ।\nएतैरुपायैर्यतते यस्तु विद्वांस्तस्यैष आत्मा विशते ब्रह्मधाम ॥ ४॥\nसम्प्राप्यैनमृषयो ज्ञानतृप्ताः कृतात्मानो वीतरागाः प्रशान्ताः\nते सर्वगं सर्वतः प्राप्य धीराः युक्तात्मानः सर्वमेवाविशन्ति ॥ ५॥\nवेदान्तविज्ञानसुनिश्चितार्थाः संन्यासयोगाद्यतयः शुद्धसत्त्वाः ।\nते ब्रह्मलोकेषु परान्तकाले परामृताः परिमुच्यन्ति सर्वे ॥ ६॥\nगताः कलाः पञ्चदश प्रतिष्ठा देवाश्च सर्वे प्रतिदेवतासु ।\nकर्माणि विज्ञानमयश्च आत्मा परेऽव्यये सर्व एकीभवन्ति ॥ ७॥\nयथा नद्यः स्यन्दमानाः समुद्रेऽस्तं गच्छन्ति नामरूपे विहाय ।\nतथा विद्वान्नामरूपाद्विमुक्तः परात्परं पुरुषमुपैति दिव्यम् ॥ ८॥\nस यो ह वै तत्परमं ब्रह्म वेद ब्रह्मैव भवति नास्याब्रह्मवित्कुले भवति ।\nतरति शोकं तरति पाप्मानं गुहाग्रन्थिभ्यो विमुक्तोऽमृतो भवति ॥ ९॥\nतदेतदृचाऽभ्युक्तम्  \nक्रियावन्तः श्रोत्रिया ब्रह्मनिष्ठाः स्वयं जुह्वत एकर्षिं श्रद्धयन्तः ।\nतेषामेवैतां ब्रह्मविद्यां वदेत शिरोव्रतं विधिवद्यैस्तु चीर्णम् ॥ १०॥\nतदेतत्सत्यमृषिरङ्गिराः पुरोवाच नैतदचीर्णव्रतोऽधीते ।\nनमः परमऋषिभ्यो नमः परमऋषिभ्यः ॥ ११॥\n॥ इति मुण्डकोपनिषदि तृतीयमुण्डके द्वितीयः खण्डः ॥\n॥ इत्यथर्ववेदीय मुण्डकोपनिषत्समाप्ता ॥\nॐ भद्रं कर्णेभिः श्रुणुयाम देवा भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/mundakopanishad/", "category": "upanishad", "text": "॥ मुण्डकोपनिषत् ॥\n॥ श्रीः॥\n॥ मुण्डकोपनिषत् ॥\nॐ भद्रं कर्णेभिः श्रुणुयाम देवाः भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥\n॥ ॐ ब्रह्मणे नमः ॥\n॥ प्रथममुण्डके प्रथमः खण्डः ॥\nॐ ब्रह्मा देवानां प्रथमः संबभूव विश्वस्य कर्ताभुवनस्य गोप्ता ।\nस ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राह ॥ १॥\nअथर्वणे यां प्रवदेत ब्रह्माऽथर्वा तां पुरोवाचाङ्गिरे ब्रह्मविद्याम् ।\nस भारद्वाजाय सत्यवाहाय प्राह भारद्वाजोऽङ्गिरसे परावराम् ॥ २॥\nशौनको ह वै महाशालोऽङ्गिरसं विधिवदुपसन्नः पप्रच्छ\nकस्मिन्नु भगवो विज्ञाते सर्वमिदं विज्ञातं भवतीति ॥ ३॥\nतस्मै स होवाच । द्वे विद्ये वेदितव्ये इति ह स्म\nयद्ब्रह्मविदो वदन्ति परा चैवापरा च ॥ ४॥\nतत्रापरा  ऋग्वेदो यजुर्वेदः सामवेदोऽथर्ववेदः\nशिक्षा कल्पो व्याकरणं निरुक्तं छन्दो ज्योतिषमिति ।\nअथ परा यया तदक्षरमधिगम्यते ॥ ५॥\nयत्तदद्रेश्यमग्राह्यमगोत्रमवर्णमचक्षुःश्रोत्रं तदपाणिपादम् ।\nनित्यं विभुं सर्वगतं सुसूक्ष्मं तदव्ययं यद्भूतयोनिं परिपश्यन्ति धीराः ॥ ६॥\nयथोर्णनाभिः सृजते गृह्णते च यथा पृथिव्यामोषधयः संभवन्ति ।\nयथा सतः पुरुषात्केशलोमानि तथाऽक्षरात्संभवतीह विश्वम् ॥ ७॥\nतपसा चीयते ब्रह्म ततोऽन्नमभिजायते ।\nअन्नात्प्राणो मनः सत्यं लोकाः कर्मसु चामृतम् ॥ ८॥\nयः सर्वज्ञः सर्वविद्यस्य ज्ञानमयं तपः ।\nतस्मादेतद्ब्रह्म नाम रूपमन्नं च जायाते ॥ ९॥\n॥ इति मुण्डकोपनिषदि प्रथममुण्डके प्रथमः खण्डः ॥\n॥ प्रथममुण्डके द्वितीयः खण्डः ॥\nतदेतत्सत्यं मन्त्रेषु कर्माणि कवयो यान्यपश्यंस्तानि त्रेतायां बहुधा संततानि ।\nतान्याचरथ नियतं सत्यकामा एष वः पन्थाः सुकृतस्य लोके ॥ १॥\nयदा लेलायते ह्यर्चिः समिद्धे हव्यवाहने ।\nतदाऽऽज्यभागावन्तरेणाऽऽहुतीः प्रतिपादयेत् ॥ २॥\nयस्याग्निहोत्रमदर्शमपौर्णमासमचातुर्मास्यमनाग्रयणमतिथिवर्जितं च ।\nअहुतमवैश्वदेवमविधिना हुतमासप्तमांस्तस्य लोकान्हिनस्ति ॥ ३॥\nकाली कराली च मनोजवा च सुलोहिता या च सुधूम्रवर्णा ।\nस्फुलिङ्गिनी विश्वरुची च देवी लेलायमाना इति सप्त जिह्वाः ॥ ४॥\nएतेषु यश्चरते भ्राजमानेषु यथाकालं चाहुतयो ह्याददायन् ।\nतं नयन्त्येताः सूर्यस्य रश्मयो यत्र देवानां पतिरेकोऽधिवासः ॥ ५॥\nएह्येहीति तमाहुतयः सुवर्चसः सूर्यस्य रश्मिभिर्यजमानं वहन्ति ।\nप्रियां वाचमभिवदन्त्योऽर्चयन्त्य एष वः पुण्यः सुकृतो ब्रह्मलोकः ॥ ६॥\nप्लवा ह्येते अदृढा यज्ञरूपा अष्टादशोक्तमवरं येषु कर्म ।\nएतच्छ्रेयो येऽभिनन्दन्ति मूढा जरामृत्युं ते पुनरेवापि यन्ति ॥ ७॥\nअविद्यायामन्तरे वर्तमानाः स्वयं धीराः पण्डितं मन्यमानाः ।\nजङ्घन्यमानाः परियन्ति मूढा अन्धेनैव नीयमाना यथान्धाः ॥ ८॥\nअविद्यायां बहुधा वर्तमानाः वयं कृतार्था इत्यभिमन्यन्ति बालाः ।\nयत्कर्मिणो न प्रवेदयन्ति रागात्तेनातुराः क्षीणलोकाश्च्यवन्ते ॥ ९॥\nइष्टापूर्तं मन्यमाना वरिष्ठं नान्यच्छ्रेयो वेदयन्ते प्रमूढाः ।\nनाकस्य पृष्ठे ते सुकृतेऽनुभूत्वेमं लोकं हीनतरं वा विशन्ति ॥ १०॥\nतपःश्रद्धे ये ह्युपवसन्त्यरण्ये शान्ता विद्वांसो भैक्ष्यचर्यां चरन्तः ।\nसूर्यद्वारेण ते विरजाः प्रयान्ति यत्रामृतः स पुरुषो ह्यव्ययात्मा ॥ ११॥\nपरीक्ष्य लोकान्कर्मचितान्ब्राह्मणो निर्वेदमायान्नास्त्यकृतः कृतेन ।\nतद्विज्ञानार्थं स गुरुमेवाभिगच्छेत् समित्पाणिः श्रोत्रियं ब्रह्मनिष्ठम् ॥ १२॥\nतस्मै स विद्वानुपसन्नाय सम्यक् प्रशान्तचित्ताय शमान्विताय ।\nयेनाक्षरं पुरुषं वेद सत्यं प्रोवाच तां तत्त्वतो ब्रह्मविद्याम् ॥ १३॥\n॥ इति मुण्डकोपनिषदि प्रथममुण्डके द्वितीयः खण्डः ॥\n॥ द्वितीय मुण्डके प्रथमः खण्डः ॥\nतदेतत्सत्यं यथा सुदीप्तात् पावकाद्विस्फुलिङ्गाः सहस्रशः प्रभवन्ते सरूपाः ।\nतथाऽक्षराद्विविधाः सोम्य भावाः प्रजायन्ते तत्र चैवापि यन्ति ॥ १॥\nदिव्यो ह्यमूर्तः पुरुषः सबाह्याभ्यन्तरो ह्यजः ।\nअप्राणो ह्यमनाः शुभ्रो ह्यक्षरात्परतः परः ॥ २॥\nएतस्माज्जायते प्राणो मनः सर्वेन्द्रियाणि च ।\nखं वायुर्ज्योतिरापः पृथिवी विश्वस्य धारिणी ॥ ३॥\nअग्नीर्मूर्धा चक्षुषी चन्द्रसूर्यौ दिशः श्रोत्रे वाग् विवृताश्च वेदाः ।\nवायुः प्राणो हृदयं विश्वमस्य पद्भ्यां पृथिवी ह्येष सर्वभूतान्तरात्मा ॥ ४॥\nतस्मादग्निः समिधो यस्य सूर्यः सोमात्पर्जन्य ओषधयः पृथिव्याम् ।\nपुमान् रेतः सिञ्चति योषितायां बह्वीः प्रजाः पुरुषात्सम्प्रसूताः ॥ ५॥\nतस्मादृचः साम यजू षि दीक्षा यज्ञाश्च सर्वे क्रतवो दक्षिणाश्च ।\nसंवत्सरश्च यजमानश्च लोकाः सोमो यत्र पवते यत्र सूर्यः ॥ ६॥\nतस्माच्च देवा बहुधा सम्प्रसूताः साध्या मनुष्याः पशवो वयांसि ।\nप्राणापानौ व्रीहियवौ तपश्च श्रद्धा सत्यं ब्रह्मचर्यं विधिश्च ॥ ७॥\nसप्त प्राणाः प्रभवन्ति तस्मात्सप्तार्चिषः समिधः सप्त होमाः ।\nसप्तेमे लोका येषु चरन्ति प्राणा गुहाशया निहिताः सप्त सप्त ॥ ८॥\nअतः समुद्रा गिरयश्च सर्वे अस्मात्स्यन्दन्ते सिन्धवः सर्वरूपाः ।\nअतश्च सर्वा ओषधयो रसश्च येनैष भूतैस्तिष्ठते ह्यन्तरात्मा ॥ ९॥\nपुरुष एवेदं विश्वं कर्म तपो ब्रह्म परामृतम् ।\nएतद्यो वेद निहितं गुहायां सोऽविद्याग्रन्थिं विकिरतीह सोम्य ॥ १०॥\n॥ इति मुण्डकोपनिषदि द्वितीयमुण्डके प्रथमः खण्डः ॥\n॥ द्वितीय मुण्डके द्वितीयः खण्डः ॥\nआविः संनिहितं गुहाचरं नाम महत्पदमत्रैतत्समर्पितम् ।\nएजत्प्राणन्निमिषच्च यदेतज्जानथ सदसद्वरेण्यं परं विज्ञानाद्यद्वरिष्ठं प्रजानाम् ॥ १॥\nयदर्चिमद्यदणुभ्योऽणु च यस्मिंल्लोका निहिता लोकिनश्च ।\nतदेतदक्षरं ब्रह्म स प्राणस्तदु वाङ्मनः तदेतत्सत्यं तदमृतं तद्वेद्धव्यं सोम्य विद्धि ॥ २॥\nधनुर्गृहीत्वौपनिषदं महास्त्रं शरं ह्युपासानिशितं सन्दधीत ।\nआयम्य तद्भावगतेन चेतसा लक्ष्यं तदेवाक्षरं सोम्य विद्धि ॥ ३॥\nप्रणवो धनुः शरो ह्यात्मा ब्रह्म तल्लक्ष्यमुच्यते ।\nअप्रमत्तेन वेद्धव्यं शरवत्तन्मयो भवेत् ॥ ४॥\nयस्मिन्द्यौः पृथिवी चान्तरिक्षमोतं मनः सह प्राणैश्च सर्वैः ।\nतमेवैकं जानथ आत्मानमन्या वाचो विमुञ्चथामृतस्यैष सेतुः ॥ ५॥\nअरा इव रथनाभौ संहता यत्र नाड्यः। स एषोऽन्तश्चरते बहुधा जायमानः ।\nओमित्येवं ध्यायथ आत्मानं स्वस्ति वः पाराय तमसः परस्तात् ॥ ६॥\nयः सर्वज्ञः सर्वविद्यस्यैष महिमा भुवि । दिव्ये ब्रह्मपुरे ह्येष व्योमन्यात्मा प्रतिष्ठितः ॥\nमनोमयः प्राणशरीरनेता\nप्रतिष्ठितोऽन्ने हृदयं सन्निधाय ।\nतद्विज्ञानेन परिपश्यन्ति धीरा\nआनन्दरूपममृतं यद्विभाति ॥ ७॥\nभिद्यते हृदयग्रन्थिश्छिद्यन्ते सर्वसंशयाः ।\nक्षीयन्ते चास्य कर्माणि तस्मिन्दृष्टे परावरे ॥ ८॥\nहिरण्मये परे कोशे विरजं ब्रह्म निष्कलम् ।\nतच्छुभ्रं ज्योतिषां ज्योतिस्तद्यदात्मविदो विदुः ॥ ९॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १०॥\nब्रह्मैवेदममृतं पुरस्ताद् ब्रह्म पश्चाद् ब्रह्म दक्षिणतश्चोत्तरेण ।\nअधश्चोर्ध्वं च प्रसृतं ब्रह्मैवेदं विश्वमिदं वरिष्ठम् ॥ ११॥\n॥ इति मुण्डकोपनिषदि द्वितीयमुण्डके द्वितीयः खण्डः ॥\n॥ तृतीय मुण्डके प्रथमः खण्डः ॥\nद्वा सुपर्णा सयुजा सखाया समानं वृक्षं परिषस्वजाते ।\nतयोरन्यः पिप्पलं स्वाद्वत्ति अनश्नन्नन्योऽभिचाकशीति ॥ १॥\nसमाने वृक्षे पुरुषो निमग्नोऽनीशया शोचति मुह्यमानः ।\nजुष्टं यदा पश्यत्यन्यमीशमस्य महिमानमिति वीतशोकः ॥ २॥\nयदा पश्यः पश्यते रुक्मवर्णं कर्तारमीशं पुरुषं ब्रह्मयोनिम् ।\nतदा विद्वान्पुण्यपापे विधूय निरञ्जनः परमं साम्यमुपैति ॥ ३॥\nप्राणो ह्येष यः सर्वभूतैर्विभाति विजानन्विद्वान्भवते नातिवादी ।\nआत्मक्रीड आत्मरतिः क्रियावानेष ब्रह्मविदां वरिष्ठः ॥ ४॥\nसत्येन लभ्यस्तपसा ह्येष आत्मा सम्यग्ज्ञानेन ब्रह्मचर्येण नित्यम् ।\nअन्तः शरीरे ज्योतिर्मयो हि शुभ्रो यं पश्यन्ति यतयः क्षीणदोषाः ॥ ५॥\nसत्यमेव जयते नानृतं सत्येन पन्था विततो देवयानः ।\nयेनाऽऽक्रमन्त्यृषयो ह्याप्तकामा यत्र तत्सत्यस्य परमं निधानम् ॥ ६॥\nबृहच्च तद्दिव्यमचिन्त्यरूपं सूक्ष्माच्च तत्सूक्ष्मतरं विभाति ।\nदूरात्सुदूरे तदिहान्तिके च पश्यन्त्विहैव निहितं गुहायाम् ॥ ७॥\nन चक्षुषा गृह्यते नापि वाचा नान्यैर्देवैस्तपसा कर्मणा वा ।\nज्ञानप्रसादेन विशुद्धसत्त्वस्ततस्तु तं पश्यते निष्कलं ध्यायमानः ॥ ८॥\nएषोऽणुरात्मा चेतसा वेदितव्यो यस्मिन्प्राणः पञ्चधा संविवेश ।\nप्राणैश्चित्तं सर्वमोतं प्रजानां यस्मिन्विशुद्धे विभवत्येष आत्मा ॥ ९॥\nयं यं लोकं मनसा संविभाति विशुद्धसत्त्वः कामयते यांश्च कामान् ।\nतं तं लोकं जयते तांश्च कामांस्तस्मादात्मज्ञं ह्यर्चयेत्भूतिकामः ॥ १०॥\n॥ इति मुण्डकोपनिषदि तृतीयमुण्डके प्रथमः खण्डः ॥\n॥ तृतीयमुण्डके द्वितीयः खण्डः ॥\nस वेदैतत्परमं ब्रह्म धाम यत्र विश्वं निहितं भाति शुभ्रम् ।\nउपासते पुरुषं ये ह्यकामास्ते शुक्रमेतदतिवर्तन्ति धीराः ॥ १॥\nकामान्यः कामयते मन्यमानः स कामभिर्जायते तत्र तत्र ।\nपर्याप्तकामस्य कृतात्मनस्तु इहैव सर्वे प्रविलीयन्ति कामाः ॥ २॥\nनायमात्मा प्रवचनेन लभ्यो न मेधया न बहुना श्रुतेन ।\nयमेवैष वृणुते तेन लभ्यस्तस्यैष आत्मा विवृणुते तनूं स्वाम् ॥ ३॥\nनायमात्मा बलहीनेन लभ्यो न च प्रमादात्तपसो वाप्यलिङ्गात् ।\nएतैरुपायैर्यतते यस्तु विद्वांस्तस्यैष आत्मा विशते ब्रह्मधाम ॥ ४॥\nसम्प्राप्यैनमृषयो ज्ञानतृप्ताः कृतात्मानो वीतरागाः प्रशान्ताः\nते सर्वगं सर्वतः प्राप्य धीराः युक्तात्मानः सर्वमेवाविशन्ति ॥ ५॥\nवेदान्तविज्ञानसुनिश्चितार्थाः संन्यासयोगाद्यतयः शुद्धसत्त्वाः ।\nते ब्रह्मलोकेषु परान्तकाले परामृताः परिमुच्यन्ति सर्वे ॥ ६॥\nगताः कलाः पञ्चदश प्रतिष्ठा देवाश्च सर्वे प्रतिदेवतासु ।\nकर्माणि विज्ञानमयश्च आत्मा परेऽव्यये सर्व एकीभवन्ति ॥ ७॥\nयथा नद्यः स्यन्दमानाः समुद्रेऽस्तं गच्छन्ति नामरूपे विहाय ।\nतथा विद्वान्नामरूपाद्विमुक्तः परात्परं पुरुषमुपैति दिव्यम् ॥ ८॥\nस यो ह वै तत्परमं ब्रह्म वेद ब्रह्मैव भवति नास्याब्रह्मवित्कुले भवति ।\nतरति शोकं तरति पाप्मानं गुहाग्रन्थिभ्यो विमुक्तोऽमृतो भवति ॥ ९॥\nतदेतदृचाऽभ्युक्तम्  \nक्रियावन्तः श्रोत्रिया ब्रह्मनिष्ठाः स्वयं जुह्वत एकर्षिं श्रद्धयन्तः ।\nतेषामेवैतां ब्रह्मविद्यां वदेत शिरोव्रतं विधिवद्यैस्तु चीर्णम् ॥ १०॥\nतदेतत्सत्यमृषिरङ्गिराः पुरोवाच नैतदचीर्णव्रतोऽधीते ।\nनमः परमऋषिभ्यो नमः परमऋषिभ्यः ॥ ११॥\n॥ इति मुण्डकोपनिषदि तृतीयमुण्डके द्वितीयः खण्डः ॥\n॥ इत्यथर्ववेदीय मुण्डकोपनिषत्समाप्ता ॥\nॐ भद्रं कर्णेभिः श्रुणुयाम देवा भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/mundakopanishad/", "category": "upanishad", "text": "॥ मुण्डकोपनिषत् ॥\n॥ श्रीः॥\n॥ मुण्डकोपनिषत् ॥\nॐ भद्रं कर्णेभिः श्रुणुयाम देवाः भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥\n॥ ॐ ब्रह्मणे नमः ॥\n॥ प्रथममुण्डके प्रथमः खण्डः ॥\nॐ ब्रह्मा देवानां प्रथमः संबभूव विश्वस्य कर्ताभुवनस्य गोप्ता ।\nस ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राह ॥ १॥\nअथर्वणे यां प्रवदेत ब्रह्माऽथर्वा तां पुरोवाचाङ्गिरे ब्रह्मविद्याम् ।\nस भारद्वाजाय सत्यवाहाय प्राह भारद्वाजोऽङ्गिरसे परावराम् ॥ २॥\nशौनको ह वै महाशालोऽङ्गिरसं विधिवदुपसन्नः पप्रच्छ\nकस्मिन्नु भगवो विज्ञाते सर्वमिदं विज्ञातं भवतीति ॥ ३॥\nतस्मै स होवाच । द्वे विद्ये वेदितव्ये इति ह स्म\nयद्ब्रह्मविदो वदन्ति परा चैवापरा च ॥ ४॥\nतत्रापरा  ऋग्वेदो यजुर्वेदः सामवेदोऽथर्ववेदः\nशिक्षा कल्पो व्याकरणं निरुक्तं छन्दो ज्योतिषमिति ।\nअथ परा यया तदक्षरमधिगम्यते ॥ ५॥\nयत्तदद्रेश्यमग्राह्यमगोत्रमवर्णमचक्षुःश्रोत्रं तदपाणिपादम् ।\nनित्यं विभुं सर्वगतं सुसूक्ष्मं तदव्ययं यद्भूतयोनिं परिपश्यन्ति धीराः ॥ ६॥\nयथोर्णनाभिः सृजते गृह्णते च यथा पृथिव्यामोषधयः संभवन्ति ।\nयथा सतः पुरुषात्केशलोमानि तथाऽक्षरात्संभवतीह विश्वम् ॥ ७॥\nतपसा चीयते ब्रह्म ततोऽन्नमभिजायते ।\nअन्नात्प्राणो मनः सत्यं लोकाः कर्मसु चामृतम् ॥ ८॥\nयः सर्वज्ञः सर्वविद्यस्य ज्ञानमयं तपः ।\nतस्मादेतद्ब्रह्म नाम रूपमन्नं च जायाते ॥ ९॥\n॥ इति मुण्डकोपनिषदि प्रथममुण्डके प्रथमः खण्डः ॥\n॥ प्रथममुण्डके द्वितीयः खण्डः ॥\nतदेतत्सत्यं मन्त्रेषु कर्माणि कवयो यान्यपश्यंस्तानि त्रेतायां बहुधा संततानि ।\nतान्याचरथ नियतं सत्यकामा एष वः पन्थाः सुकृतस्य लोके ॥ १॥\nयदा लेलायते ह्यर्चिः समिद्धे हव्यवाहने ।\nतदाऽऽज्यभागावन्तरेणाऽऽहुतीः प्रतिपादयेत् ॥ २॥\nयस्याग्निहोत्रमदर्शमपौर्णमासमचातुर्मास्यमनाग्रयणमतिथिवर्जितं च ।\nअहुतमवैश्वदेवमविधिना हुतमासप्तमांस्तस्य लोकान्हिनस्ति ॥ ३॥\nकाली कराली च मनोजवा च सुलोहिता या च सुधूम्रवर्णा ।\nस्फुलिङ्गिनी विश्वरुची च देवी लेलायमाना इति सप्त जिह्वाः ॥ ४॥\nएतेषु यश्चरते भ्राजमानेषु यथाकालं चाहुतयो ह्याददायन् ।\nतं नयन्त्येताः सूर्यस्य रश्मयो यत्र देवानां पतिरेकोऽधिवासः ॥ ५॥\nएह्येहीति तमाहुतयः सुवर्चसः सूर्यस्य रश्मिभिर्यजमानं वहन्ति ।\nप्रियां वाचमभिवदन्त्योऽर्चयन्त्य एष वः पुण्यः सुकृतो ब्रह्मलोकः ॥ ६॥\nप्लवा ह्येते अदृढा यज्ञरूपा अष्टादशोक्तमवरं येषु कर्म ।\nएतच्छ्रेयो येऽभिनन्दन्ति मूढा जरामृत्युं ते पुनरेवापि यन्ति ॥ ७॥\nअविद्यायामन्तरे वर्तमानाः स्वयं धीराः पण्डितं मन्यमानाः ।\nजङ्घन्यमानाः परियन्ति मूढा अन्धेनैव नीयमाना यथान्धाः ॥ ८॥\nअविद्यायां बहुधा वर्तमानाः वयं कृतार्था इत्यभिमन्यन्ति बालाः ।\nयत्कर्मिणो न प्रवेदयन्ति रागात्तेनातुराः क्षीणलोकाश्च्यवन्ते ॥ ९॥\nइष्टापूर्तं मन्यमाना वरिष्ठं नान्यच्छ्रेयो वेदयन्ते प्रमूढाः ।\nनाकस्य पृष्ठे ते सुकृतेऽनुभूत्वेमं लोकं हीनतरं वा विशन्ति ॥ १०॥\nतपःश्रद्धे ये ह्युपवसन्त्यरण्ये शान्ता विद्वांसो भैक्ष्यचर्यां चरन्तः ।\nसूर्यद्वारेण ते विरजाः प्रयान्ति यत्रामृतः स पुरुषो ह्यव्ययात्मा ॥ ११॥\nपरीक्ष्य लोकान्कर्मचितान्ब्राह्मणो निर्वेदमायान्नास्त्यकृतः कृतेन ।\nतद्विज्ञानार्थं स गुरुमेवाभिगच्छेत् समित्पाणिः श्रोत्रियं ब्रह्मनिष्ठम् ॥ १२॥\nतस्मै स विद्वानुपसन्नाय सम्यक् प्रशान्तचित्ताय शमान्विताय ।\nयेनाक्षरं पुरुषं वेद सत्यं प्रोवाच तां तत्त्वतो ब्रह्मविद्याम् ॥ १३॥\n॥ इति मुण्डकोपनिषदि प्रथममुण्डके द्वितीयः खण्डः ॥\n॥ द्वितीय मुण्डके प्रथमः खण्डः ॥\nतदेतत्सत्यं यथा सुदीप्तात् पावकाद्विस्फुलिङ्गाः सहस्रशः प्रभवन्ते सरूपाः ।\nतथाऽक्षराद्विविधाः सोम्य भावाः प्रजायन्ते तत्र चैवापि यन्ति ॥ १॥\nदिव्यो ह्यमूर्तः पुरुषः सबाह्याभ्यन्तरो ह्यजः ।\nअप्राणो ह्यमनाः शुभ्रो ह्यक्षरात्परतः परः ॥ २॥\nएतस्माज्जायते प्राणो मनः सर्वेन्द्रियाणि च ।\nखं वायुर्ज्योतिरापः पृथिवी विश्वस्य धारिणी ॥ ३॥\nअग्नीर्मूर्धा चक्षुषी चन्द्रसूर्यौ दिशः श्रोत्रे वाग् विवृताश्च वेदाः ।\nवायुः प्राणो हृदयं विश्वमस्य पद्भ्यां पृथिवी ह्येष सर्वभूतान्तरात्मा ॥ ४॥\nतस्मादग्निः समिधो यस्य सूर्यः सोमात्पर्जन्य ओषधयः पृथिव्याम् ।\nपुमान् रेतः सिञ्चति योषितायां बह्वीः प्रजाः पुरुषात्सम्प्रसूताः ॥ ५॥\nतस्मादृचः साम यजू षि दीक्षा यज्ञाश्च सर्वे क्रतवो दक्षिणाश्च ।\nसंवत्सरश्च यजमानश्च लोकाः सोमो यत्र पवते यत्र सूर्यः ॥ ६॥\nतस्माच्च देवा बहुधा सम्प्रसूताः साध्या मनुष्याः पशवो वयांसि ।\nप्राणापानौ व्रीहियवौ तपश्च श्रद्धा सत्यं ब्रह्मचर्यं विधिश्च ॥ ७॥\nसप्त प्राणाः प्रभवन्ति तस्मात्सप्तार्चिषः समिधः सप्त होमाः ।\nसप्तेमे लोका येषु चरन्ति प्राणा गुहाशया निहिताः सप्त सप्त ॥ ८॥\nअतः समुद्रा गिरयश्च सर्वे अस्मात्स्यन्दन्ते सिन्धवः सर्वरूपाः ।\nअतश्च सर्वा ओषधयो रसश्च येनैष भूतैस्तिष्ठते ह्यन्तरात्मा ॥ ९॥\nपुरुष एवेदं विश्वं कर्म तपो ब्रह्म परामृतम् ।\nएतद्यो वेद निहितं गुहायां सोऽविद्याग्रन्थिं विकिरतीह सोम्य ॥ १०॥\n॥ इति मुण्डकोपनिषदि द्वितीयमुण्डके प्रथमः खण्डः ॥\n॥ द्वितीय मुण्डके द्वितीयः खण्डः ॥\nआविः संनिहितं गुहाचरं नाम महत्पदमत्रैतत्समर्पितम् ।\nएजत्प्राणन्निमिषच्च यदेतज्जानथ सदसद्वरेण्यं परं विज्ञानाद्यद्वरिष्ठं प्रजानाम् ॥ १॥\nयदर्चिमद्यदणुभ्योऽणु च यस्मिंल्लोका निहिता लोकिनश्च ।\nतदेतदक्षरं ब्रह्म स प्राणस्तदु वाङ्मनः तदेतत्सत्यं तदमृतं तद्वेद्धव्यं सोम्य विद्धि ॥ २॥\nधनुर्गृहीत्वौपनिषदं महास्त्रं शरं ह्युपासानिशितं सन्दधीत ।\nआयम्य तद्भावगतेन चेतसा लक्ष्यं तदेवाक्षरं सोम्य विद्धि ॥ ३॥\nप्रणवो धनुः शरो ह्यात्मा ब्रह्म तल्लक्ष्यमुच्यते ।\nअप्रमत्तेन वेद्धव्यं शरवत्तन्मयो भवेत् ॥ ४॥\nयस्मिन्द्यौः पृथिवी चान्तरिक्षमोतं मनः सह प्राणैश्च सर्वैः ।\nतमेवैकं जानथ आत्मानमन्या वाचो विमुञ्चथामृतस्यैष सेतुः ॥ ५॥\nअरा इव रथनाभौ संहता यत्र नाड्यः। स एषोऽन्तश्चरते बहुधा जायमानः ।\nओमित्येवं ध्यायथ आत्मानं स्वस्ति वः पाराय तमसः परस्तात् ॥ ६॥\nयः सर्वज्ञः सर्वविद्यस्यैष महिमा भुवि । दिव्ये ब्रह्मपुरे ह्येष व्योमन्यात्मा प्रतिष्ठितः ॥\nमनोमयः प्राणशरीरनेता\nप्रतिष्ठितोऽन्ने हृदयं सन्निधाय ।\nतद्विज्ञानेन परिपश्यन्ति धीरा\nआनन्दरूपममृतं यद्विभाति ॥ ७॥\nभिद्यते हृदयग्रन्थिश्छिद्यन्ते सर्वसंशयाः ।\nक्षीयन्ते चास्य कर्माणि तस्मिन्दृष्टे परावरे ॥ ८॥\nहिरण्मये परे कोशे विरजं ब्रह्म निष्कलम् ।\nतच्छुभ्रं ज्योतिषां ज्योतिस्तद्यदात्मविदो विदुः ॥ ९॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १०॥\nब्रह्मैवेदममृतं पुरस्ताद् ब्रह्म पश्चाद् ब्रह्म दक्षिणतश्चोत्तरेण ।\nअधश्चोर्ध्वं च प्रसृतं ब्रह्मैवेदं विश्वमिदं वरिष्ठम् ॥ ११॥\n॥ इति मुण्डकोपनिषदि द्वितीयमुण्डके द्वितीयः खण्डः ॥\n॥ तृतीय मुण्डके प्रथमः खण्डः ॥\nद्वा सुपर्णा सयुजा सखाया समानं वृक्षं परिषस्वजाते ।\nतयोरन्यः पिप्पलं स्वाद्वत्ति अनश्नन्नन्योऽभिचाकशीति ॥ १॥\nसमाने वृक्षे पुरुषो निमग्नोऽनीशया शोचति मुह्यमानः ।\nजुष्टं यदा पश्यत्यन्यमीशमस्य महिमानमिति वीतशोकः ॥ २॥\nयदा पश्यः पश्यते रुक्मवर्णं कर्तारमीशं पुरुषं ब्रह्मयोनिम् ।\nतदा विद्वान्पुण्यपापे विधूय निरञ्जनः परमं साम्यमुपैति ॥ ३॥\nप्राणो ह्येष यः सर्वभूतैर्विभाति विजानन्विद्वान्भवते नातिवादी ।\nआत्मक्रीड आत्मरतिः क्रियावानेष ब्रह्मविदां वरिष्ठः ॥ ४॥\nसत्येन लभ्यस्तपसा ह्येष आत्मा सम्यग्ज्ञानेन ब्रह्मचर्येण नित्यम् ।\nअन्तः शरीरे ज्योतिर्मयो हि शुभ्रो यं पश्यन्ति यतयः क्षीणदोषाः ॥ ५॥\nसत्यमेव जयते नानृतं सत्येन पन्था विततो देवयानः ।\nयेनाऽऽक्रमन्त्यृषयो ह्याप्तकामा यत्र तत्सत्यस्य परमं निधानम् ॥ ६॥\nबृहच्च तद्दिव्यमचिन्त्यरूपं सूक्ष्माच्च तत्सूक्ष्मतरं विभाति ।\nदूरात्सुदूरे तदिहान्तिके च पश्यन्त्विहैव निहितं गुहायाम् ॥ ७॥\nन चक्षुषा गृह्यते नापि वाचा नान्यैर्देवैस्तपसा कर्मणा वा ।\nज्ञानप्रसादेन विशुद्धसत्त्वस्ततस्तु तं पश्यते निष्कलं ध्यायमानः ॥ ८॥\nएषोऽणुरात्मा चेतसा वेदितव्यो यस्मिन्प्राणः पञ्चधा संविवेश ।\nप्राणैश्चित्तं सर्वमोतं प्रजानां यस्मिन्विशुद्धे विभवत्येष आत्मा ॥ ९॥\nयं यं लोकं मनसा संविभाति विशुद्धसत्त्वः कामयते यांश्च कामान् ।\nतं तं लोकं जयते तांश्च कामांस्तस्मादात्मज्ञं ह्यर्चयेत्भूतिकामः ॥ १०॥\n॥ इति मुण्डकोपनिषदि तृतीयमुण्डके प्रथमः खण्डः ॥\n॥ तृतीयमुण्डके द्वितीयः खण्डः ॥\nस वेदैतत्परमं ब्रह्म धाम यत्र विश्वं निहितं भाति शुभ्रम् ।\nउपासते पुरुषं ये ह्यकामास्ते शुक्रमेतदतिवर्तन्ति धीराः ॥ १॥\nकामान्यः कामयते मन्यमानः स कामभिर्जायते तत्र तत्र ।\nपर्याप्तकामस्य कृतात्मनस्तु इहैव सर्वे प्रविलीयन्ति कामाः ॥ २॥\nनायमात्मा प्रवचनेन लभ्यो न मेधया न बहुना श्रुतेन ।\nयमेवैष वृणुते तेन लभ्यस्तस्यैष आत्मा विवृणुते तनूं स्वाम् ॥ ३॥\nनायमात्मा बलहीनेन लभ्यो न च प्रमादात्तपसो वाप्यलिङ्गात् ।\nएतैरुपायैर्यतते यस्तु विद्वांस्तस्यैष आत्मा विशते ब्रह्मधाम ॥ ४॥\nसम्प्राप्यैनमृषयो ज्ञानतृप्ताः कृतात्मानो वीतरागाः प्रशान्ताः\nते सर्वगं सर्वतः प्राप्य धीराः युक्तात्मानः सर्वमेवाविशन्ति ॥ ५॥\nवेदान्तविज्ञानसुनिश्चितार्थाः संन्यासयोगाद्यतयः शुद्धसत्त्वाः ।\nते ब्रह्मलोकेषु परान्तकाले परामृताः परिमुच्यन्ति सर्वे ॥ ६॥\nगताः कलाः पञ्चदश प्रतिष्ठा देवाश्च सर्वे प्रतिदेवतासु ।\nकर्माणि विज्ञानमयश्च आत्मा परेऽव्यये सर्व एकीभवन्ति ॥ ७॥\nयथा नद्यः स्यन्दमानाः समुद्रेऽस्तं गच्छन्ति नामरूपे विहाय ।\nतथा विद्वान्नामरूपाद्विमुक्तः परात्परं पुरुषमुपैति दिव्यम् ॥ ८॥\nस यो ह वै तत्परमं ब्रह्म वेद ब्रह्मैव भवति नास्याब्रह्मवित्कुले भवति ।\nतरति शोकं तरति पाप्मानं गुहाग्रन्थिभ्यो विमुक्तोऽमृतो भवति ॥ ९॥\nतदेतदृचाऽभ्युक्तम्  \nक्रियावन्तः श्रोत्रिया ब्रह्मनिष्ठाः स्वयं जुह्वत एकर्षिं श्रद्धयन्तः ।\nतेषामेवैतां ब्रह्मविद्यां वदेत शिरोव्रतं विधिवद्यैस्तु चीर्णम् ॥ १०॥\nतदेतत्सत्यमृषिरङ्गिराः पुरोवाच नैतदचीर्णव्रतोऽधीते ।\nनमः परमऋषिभ्यो नमः परमऋषिभ्यः ॥ ११॥\n॥ इति मुण्डकोपनिषदि तृतीयमुण्डके द्वितीयः खण्डः ॥\n॥ इत्यथर्ववेदीय मुण्डकोपनिषत्समाप्ता ॥\nॐ भद्रं कर्णेभिः श्रुणुयाम देवा भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/mundakopanishad/", "category": "upanishad", "text": "॥ मुण्डकोपनिषत् ॥\n॥ श्रीः॥\n॥ मुण्डकोपनिषत् ॥\nॐ भद्रं कर्णेभिः श्रुणुयाम देवाः भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥\n॥ ॐ ब्रह्मणे नमः ॥\n॥ प्रथममुण्डके प्रथमः खण्डः ॥\nॐ ब्रह्मा देवानां प्रथमः संबभूव विश्वस्य कर्ताभुवनस्य गोप्ता ।\nस ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राह ॥ १॥\nअथर्वणे यां प्रवदेत ब्रह्माऽथर्वा तां पुरोवाचाङ्गिरे ब्रह्मविद्याम् ।\nस भारद्वाजाय सत्यवाहाय प्राह भारद्वाजोऽङ्गिरसे परावराम् ॥ २॥\nशौनको ह वै महाशालोऽङ्गिरसं विधिवदुपसन्नः पप्रच्छ\nकस्मिन्नु भगवो विज्ञाते सर्वमिदं विज्ञातं भवतीति ॥ ३॥\nतस्मै स होवाच । द्वे विद्ये वेदितव्ये इति ह स्म\nयद्ब्रह्मविदो वदन्ति परा चैवापरा च ॥ ४॥\nतत्रापरा  ऋग्वेदो यजुर्वेदः सामवेदोऽथर्ववेदः\nशिक्षा कल्पो व्याकरणं निरुक्तं छन्दो ज्योतिषमिति ।\nअथ परा यया तदक्षरमधिगम्यते ॥ ५॥\nयत्तदद्रेश्यमग्राह्यमगोत्रमवर्णमचक्षुःश्रोत्रं तदपाणिपादम् ।\nनित्यं विभुं सर्वगतं सुसूक्ष्मं तदव्ययं यद्भूतयोनिं परिपश्यन्ति धीराः ॥ ६॥\nयथोर्णनाभिः सृजते गृह्णते च यथा पृथिव्यामोषधयः संभवन्ति ।\nयथा सतः पुरुषात्केशलोमानि तथाऽक्षरात्संभवतीह विश्वम् ॥ ७॥\nतपसा चीयते ब्रह्म ततोऽन्नमभिजायते ।\nअन्नात्प्राणो मनः सत्यं लोकाः कर्मसु चामृतम् ॥ ८॥\nयः सर्वज्ञः सर्वविद्यस्य ज्ञानमयं तपः ।\nतस्मादेतद्ब्रह्म नाम रूपमन्नं च जायाते ॥ ९॥\n॥ इति मुण्डकोपनिषदि प्रथममुण्डके प्रथमः खण्डः ॥\n॥ प्रथममुण्डके द्वितीयः खण्डः ॥\nतदेतत्सत्यं मन्त्रेषु कर्माणि कवयो यान्यपश्यंस्तानि त्रेतायां बहुधा संततानि ।\nतान्याचरथ नियतं सत्यकामा एष वः पन्थाः सुकृतस्य लोके ॥ १॥\nयदा लेलायते ह्यर्चिः समिद्धे हव्यवाहने ।\nतदाऽऽज्यभागावन्तरेणाऽऽहुतीः प्रतिपादयेत् ॥ २॥\nयस्याग्निहोत्रमदर्शमपौर्णमासमचातुर्मास्यमनाग्रयणमतिथिवर्जितं च ।\nअहुतमवैश्वदेवमविधिना हुतमासप्तमांस्तस्य लोकान्हिनस्ति ॥ ३॥\nकाली कराली च मनोजवा च सुलोहिता या च सुधूम्रवर्णा ।\nस्फुलिङ्गिनी विश्वरुची च देवी लेलायमाना इति सप्त जिह्वाः ॥ ४॥\nएतेषु यश्चरते भ्राजमानेषु यथाकालं चाहुतयो ह्याददायन् ।\nतं नयन्त्येताः सूर्यस्य रश्मयो यत्र देवानां पतिरेकोऽधिवासः ॥ ५॥\nएह्येहीति तमाहुतयः सुवर्चसः सूर्यस्य रश्मिभिर्यजमानं वहन्ति ।\nप्रियां वाचमभिवदन्त्योऽर्चयन्त्य एष वः पुण्यः सुकृतो ब्रह्मलोकः ॥ ६॥\nप्लवा ह्येते अदृढा यज्ञरूपा अष्टादशोक्तमवरं येषु कर्म ।\nएतच्छ्रेयो येऽभिनन्दन्ति मूढा जरामृत्युं ते पुनरेवापि यन्ति ॥ ७॥\nअविद्यायामन्तरे वर्तमानाः स्वयं धीराः पण्डितं मन्यमानाः ।\nजङ्घन्यमानाः परियन्ति मूढा अन्धेनैव नीयमाना यथान्धाः ॥ ८॥\nअविद्यायां बहुधा वर्तमानाः वयं कृतार्था इत्यभिमन्यन्ति बालाः ।\nयत्कर्मिणो न प्रवेदयन्ति रागात्तेनातुराः क्षीणलोकाश्च्यवन्ते ॥ ९॥\nइष्टापूर्तं मन्यमाना वरिष्ठं नान्यच्छ्रेयो वेदयन्ते प्रमूढाः ।\nनाकस्य पृष्ठे ते सुकृतेऽनुभूत्वेमं लोकं हीनतरं वा विशन्ति ॥ १०॥\nतपःश्रद्धे ये ह्युपवसन्त्यरण्ये शान्ता विद्वांसो भैक्ष्यचर्यां चरन्तः ।\nसूर्यद्वारेण ते विरजाः प्रयान्ति यत्रामृतः स पुरुषो ह्यव्ययात्मा ॥ ११॥\nपरीक्ष्य लोकान्कर्मचितान्ब्राह्मणो निर्वेदमायान्नास्त्यकृतः कृतेन ।\nतद्विज्ञानार्थं स गुरुमेवाभिगच्छेत् समित्पाणिः श्रोत्रियं ब्रह्मनिष्ठम् ॥ १२॥\nतस्मै स विद्वानुपसन्नाय सम्यक् प्रशान्तचित्ताय शमान्विताय ।\nयेनाक्षरं पुरुषं वेद सत्यं प्रोवाच तां तत्त्वतो ब्रह्मविद्याम् ॥ १३॥\n॥ इति मुण्डकोपनिषदि प्रथममुण्डके द्वितीयः खण्डः ॥\n॥ द्वितीय मुण्डके प्रथमः खण्डः ॥\nतदेतत्सत्यं यथा सुदीप्तात् पावकाद्विस्फुलिङ्गाः सहस्रशः प्रभवन्ते सरूपाः ।\nतथाऽक्षराद्विविधाः सोम्य भावाः प्रजायन्ते तत्र चैवापि यन्ति ॥ १॥\nदिव्यो ह्यमूर्तः पुरुषः सबाह्याभ्यन्तरो ह्यजः ।\nअप्राणो ह्यमनाः शुभ्रो ह्यक्षरात्परतः परः ॥ २॥\nएतस्माज्जायते प्राणो मनः सर्वेन्द्रियाणि च ।\nखं वायुर्ज्योतिरापः पृथिवी विश्वस्य धारिणी ॥ ३॥\nअग्नीर्मूर्धा चक्षुषी चन्द्रसूर्यौ दिशः श्रोत्रे वाग् विवृताश्च वेदाः ।\nवायुः प्राणो हृदयं विश्वमस्य पद्भ्यां पृथिवी ह्येष सर्वभूतान्तरात्मा ॥ ४॥\nतस्मादग्निः समिधो यस्य सूर्यः सोमात्पर्जन्य ओषधयः पृथिव्याम् ।\nपुमान् रेतः सिञ्चति योषितायां बह्वीः प्रजाः पुरुषात्सम्प्रसूताः ॥ ५॥\nतस्मादृचः साम यजू षि दीक्षा यज्ञाश्च सर्वे क्रतवो दक्षिणाश्च ।\nसंवत्सरश्च यजमानश्च लोकाः सोमो यत्र पवते यत्र सूर्यः ॥ ६॥\nतस्माच्च देवा बहुधा सम्प्रसूताः साध्या मनुष्याः पशवो वयांसि ।\nप्राणापानौ व्रीहियवौ तपश्च श्रद्धा सत्यं ब्रह्मचर्यं विधिश्च ॥ ७॥\nसप्त प्राणाः प्रभवन्ति तस्मात्सप्तार्चिषः समिधः सप्त होमाः ।\nसप्तेमे लोका येषु चरन्ति प्राणा गुहाशया निहिताः सप्त सप्त ॥ ८॥\nअतः समुद्रा गिरयश्च सर्वे अस्मात्स्यन्दन्ते सिन्धवः सर्वरूपाः ।\nअतश्च सर्वा ओषधयो रसश्च येनैष भूतैस्तिष्ठते ह्यन्तरात्मा ॥ ९॥\nपुरुष एवेदं विश्वं कर्म तपो ब्रह्म परामृतम् ।\nएतद्यो वेद निहितं गुहायां सोऽविद्याग्रन्थिं विकिरतीह सोम्य ॥ १०॥\n॥ इति मुण्डकोपनिषदि द्वितीयमुण्डके प्रथमः खण्डः ॥\n॥ द्वितीय मुण्डके द्वितीयः खण्डः ॥\nआविः संनिहितं गुहाचरं नाम महत्पदमत्रैतत्समर्पितम् ।\nएजत्प्राणन्निमिषच्च यदेतज्जानथ सदसद्वरेण्यं परं विज्ञानाद्यद्वरिष्ठं प्रजानाम् ॥ १॥\nयदर्चिमद्यदणुभ्योऽणु च यस्मिंल्लोका निहिता लोकिनश्च ।\nतदेतदक्षरं ब्रह्म स प्राणस्तदु वाङ्मनः तदेतत्सत्यं तदमृतं तद्वेद्धव्यं सोम्य विद्धि ॥ २॥\nधनुर्गृहीत्वौपनिषदं महास्त्रं शरं ह्युपासानिशितं सन्दधीत ।\nआयम्य तद्भावगतेन चेतसा लक्ष्यं तदेवाक्षरं सोम्य विद्धि ॥ ३॥\nप्रणवो धनुः शरो ह्यात्मा ब्रह्म तल्लक्ष्यमुच्यते ।\nअप्रमत्तेन वेद्धव्यं शरवत्तन्मयो भवेत् ॥ ४॥\nयस्मिन्द्यौः पृथिवी चान्तरिक्षमोतं मनः सह प्राणैश्च सर्वैः ।\nतमेवैकं जानथ आत्मानमन्या वाचो विमुञ्चथामृतस्यैष सेतुः ॥ ५॥\nअरा इव रथनाभौ संहता यत्र नाड्यः। स एषोऽन्तश्चरते बहुधा जायमानः ।\nओमित्येवं ध्यायथ आत्मानं स्वस्ति वः पाराय तमसः परस्तात् ॥ ६॥\nयः सर्वज्ञः सर्वविद्यस्यैष महिमा भुवि । दिव्ये ब्रह्मपुरे ह्येष व्योमन्यात्मा प्रतिष्ठितः ॥\nमनोमयः प्राणशरीरनेता\nप्रतिष्ठितोऽन्ने हृदयं सन्निधाय ।\nतद्विज्ञानेन परिपश्यन्ति धीरा\nआनन्दरूपममृतं यद्विभाति ॥ ७॥\nभिद्यते हृदयग्रन्थिश्छिद्यन्ते सर्वसंशयाः ।\nक्षीयन्ते चास्य कर्माणि तस्मिन्दृष्टे परावरे ॥ ८॥\nहिरण्मये परे कोशे विरजं ब्रह्म निष्कलम् ।\nतच्छुभ्रं ज्योतिषां ज्योतिस्तद्यदात्मविदो विदुः ॥ ९॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १०॥\nब्रह्मैवेदममृतं पुरस्ताद् ब्रह्म पश्चाद् ब्रह्म दक्षिणतश्चोत्तरेण ।\nअधश्चोर्ध्वं च प्रसृतं ब्रह्मैवेदं विश्वमिदं वरिष्ठम् ॥ ११॥\n॥ इति मुण्डकोपनिषदि द्वितीयमुण्डके द्वितीयः खण्डः ॥\n॥ तृतीय मुण्डके प्रथमः खण्डः ॥\nद्वा सुपर्णा सयुजा सखाया समानं वृक्षं परिषस्वजाते ।\nतयोरन्यः पिप्पलं स्वाद्वत्ति अनश्नन्नन्योऽभिचाकशीति ॥ १॥\nसमाने वृक्षे पुरुषो निमग्नोऽनीशया शोचति मुह्यमानः ।\nजुष्टं यदा पश्यत्यन्यमीशमस्य महिमानमिति वीतशोकः ॥ २॥\nयदा पश्यः पश्यते रुक्मवर्णं कर्तारमीशं पुरुषं ब्रह्मयोनिम् ।\nतदा विद्वान्पुण्यपापे विधूय निरञ्जनः परमं साम्यमुपैति ॥ ३॥\nप्राणो ह्येष यः सर्वभूतैर्विभाति विजानन्विद्वान्भवते नातिवादी ।\nआत्मक्रीड आत्मरतिः क्रियावानेष ब्रह्मविदां वरिष्ठः ॥ ४॥\nसत्येन लभ्यस्तपसा ह्येष आत्मा सम्यग्ज्ञानेन ब्रह्मचर्येण नित्यम् ।\nअन्तः शरीरे ज्योतिर्मयो हि शुभ्रो यं पश्यन्ति यतयः क्षीणदोषाः ॥ ५॥\nसत्यमेव जयते नानृतं सत्येन पन्था विततो देवयानः ।\nयेनाऽऽक्रमन्त्यृषयो ह्याप्तकामा यत्र तत्सत्यस्य परमं निधानम् ॥ ६॥\nबृहच्च तद्दिव्यमचिन्त्यरूपं सूक्ष्माच्च तत्सूक्ष्मतरं विभाति ।\nदूरात्सुदूरे तदिहान्तिके च पश्यन्त्विहैव निहितं गुहायाम् ॥ ७॥\nन चक्षुषा गृह्यते नापि वाचा नान्यैर्देवैस्तपसा कर्मणा वा ।\nज्ञानप्रसादेन विशुद्धसत्त्वस्ततस्तु तं पश्यते निष्कलं ध्यायमानः ॥ ८॥\nएषोऽणुरात्मा चेतसा वेदितव्यो यस्मिन्प्राणः पञ्चधा संविवेश ।\nप्राणैश्चित्तं सर्वमोतं प्रजानां यस्मिन्विशुद्धे विभवत्येष आत्मा ॥ ९॥\nयं यं लोकं मनसा संविभाति विशुद्धसत्त्वः कामयते यांश्च कामान् ।\nतं तं लोकं जयते तांश्च कामांस्तस्मादात्मज्ञं ह्यर्चयेत्भूतिकामः ॥ १०॥\n॥ इति मुण्डकोपनिषदि तृतीयमुण्डके प्रथमः खण्डः ॥\n॥ तृतीयमुण्डके द्वितीयः खण्डः ॥\nस वेदैतत्परमं ब्रह्म धाम यत्र विश्वं निहितं भाति शुभ्रम् ।\nउपासते पुरुषं ये ह्यकामास्ते शुक्रमेतदतिवर्तन्ति धीराः ॥ १॥\nकामान्यः कामयते मन्यमानः स कामभिर्जायते तत्र तत्र ।\nपर्याप्तकामस्य कृतात्मनस्तु इहैव सर्वे प्रविलीयन्ति कामाः ॥ २॥\nनायमात्मा प्रवचनेन लभ्यो न मेधया न बहुना श्रुतेन ।\nयमेवैष वृणुते तेन लभ्यस्तस्यैष आत्मा विवृणुते तनूं स्वाम् ॥ ३॥\nनायमात्मा बलहीनेन लभ्यो न च प्रमादात्तपसो वाप्यलिङ्गात् ।\nएतैरुपायैर्यतते यस्तु विद्वांस्तस्यैष आत्मा विशते ब्रह्मधाम ॥ ४॥\nसम्प्राप्यैनमृषयो ज्ञानतृप्ताः कृतात्मानो वीतरागाः प्रशान्ताः\nते सर्वगं सर्वतः प्राप्य धीराः युक्तात्मानः सर्वमेवाविशन्ति ॥ ५॥\nवेदान्तविज्ञानसुनिश्चितार्थाः संन्यासयोगाद्यतयः शुद्धसत्त्वाः ।\nते ब्रह्मलोकेषु परान्तकाले परामृताः परिमुच्यन्ति सर्वे ॥ ६॥\nगताः कलाः पञ्चदश प्रतिष्ठा देवाश्च सर्वे प्रतिदेवतासु ।\nकर्माणि विज्ञानमयश्च आत्मा परेऽव्यये सर्व एकीभवन्ति ॥ ७॥\nयथा नद्यः स्यन्दमानाः समुद्रेऽस्तं गच्छन्ति नामरूपे विहाय ।\nतथा विद्वान्नामरूपाद्विमुक्तः परात्परं पुरुषमुपैति दिव्यम् ॥ ८॥\nस यो ह वै तत्परमं ब्रह्म वेद ब्रह्मैव भवति नास्याब्रह्मवित्कुले भवति ।\nतरति शोकं तरति पाप्मानं गुहाग्रन्थिभ्यो विमुक्तोऽमृतो भवति ॥ ९॥\nतदेतदृचाऽभ्युक्तम्  \nक्रियावन्तः श्रोत्रिया ब्रह्मनिष्ठाः स्वयं जुह्वत एकर्षिं श्रद्धयन्तः ।\nतेषामेवैतां ब्रह्मविद्यां वदेत शिरोव्रतं विधिवद्यैस्तु चीर्णम् ॥ १०॥\nतदेतत्सत्यमृषिरङ्गिराः पुरोवाच नैतदचीर्णव्रतोऽधीते ।\nनमः परमऋषिभ्यो नमः परमऋषिभ्यः ॥ ११॥\n॥ इति मुण्डकोपनिषदि तृतीयमुण्डके द्वितीयः खण्डः ॥\n॥ इत्यथर्ववेदीय मुण्डकोपनिषत्समाप्ता ॥\nॐ भद्रं कर्णेभिः श्रुणुयाम देवा भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/mundakopanishad/", "category": "upanishad", "text": "॥ मुण्डकोपनिषत् ॥\n॥ श्रीः॥\n॥ मुण्डकोपनिषत् ॥\nॐ भद्रं कर्णेभिः श्रुणुयाम देवाः भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥\n॥ ॐ ब्रह्मणे नमः ॥\n॥ प्रथममुण्डके प्रथमः खण्डः ॥\nॐ ब्रह्मा देवानां प्रथमः संबभूव विश्वस्य कर्ताभुवनस्य गोप्ता ।\nस ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राह ॥ १॥\nअथर्वणे यां प्रवदेत ब्रह्माऽथर्वा तां पुरोवाचाङ्गिरे ब्रह्मविद्याम् ।\nस भारद्वाजाय सत्यवाहाय प्राह भारद्वाजोऽङ्गिरसे परावराम् ॥ २॥\nशौनको ह वै महाशालोऽङ्गिरसं विधिवदुपसन्नः पप्रच्छ\nकस्मिन्नु भगवो विज्ञाते सर्वमिदं विज्ञातं भवतीति ॥ ३॥\nतस्मै स होवाच । द्वे विद्ये वेदितव्ये इति ह स्म\nयद्ब्रह्मविदो वदन्ति परा चैवापरा च ॥ ४॥\nतत्रापरा  ऋग्वेदो यजुर्वेदः सामवेदोऽथर्ववेदः\nशिक्षा कल्पो व्याकरणं निरुक्तं छन्दो ज्योतिषमिति ।\nअथ परा यया तदक्षरमधिगम्यते ॥ ५॥\nयत्तदद्रेश्यमग्राह्यमगोत्रमवर्णमचक्षुःश्रोत्रं तदपाणिपादम् ।\nनित्यं विभुं सर्वगतं सुसूक्ष्मं तदव्ययं यद्भूतयोनिं परिपश्यन्ति धीराः ॥ ६॥\nयथोर्णनाभिः सृजते गृह्णते च यथा पृथिव्यामोषधयः संभवन्ति ।\nयथा सतः पुरुषात्केशलोमानि तथाऽक्षरात्संभवतीह विश्वम् ॥ ७॥\nतपसा चीयते ब्रह्म ततोऽन्नमभिजायते ।\nअन्नात्प्राणो मनः सत्यं लोकाः कर्मसु चामृतम् ॥ ८॥\nयः सर्वज्ञः सर्वविद्यस्य ज्ञानमयं तपः ।\nतस्मादेतद्ब्रह्म नाम रूपमन्नं च जायाते ॥ ९॥\n॥ इति मुण्डकोपनिषदि प्रथममुण्डके प्रथमः खण्डः ॥\n॥ प्रथममुण्डके द्वितीयः खण्डः ॥\nतदेतत्सत्यं मन्त्रेषु कर्माणि कवयो यान्यपश्यंस्तानि त्रेतायां बहुधा संततानि ।\nतान्याचरथ नियतं सत्यकामा एष वः पन्थाः सुकृतस्य लोके ॥ १॥\nयदा लेलायते ह्यर्चिः समिद्धे हव्यवाहने ।\nतदाऽऽज्यभागावन्तरेणाऽऽहुतीः प्रतिपादयेत् ॥ २॥\nयस्याग्निहोत्रमदर्शमपौर्णमासमचातुर्मास्यमनाग्रयणमतिथिवर्जितं च ।\nअहुतमवैश्वदेवमविधिना हुतमासप्तमांस्तस्य लोकान्हिनस्ति ॥ ३॥\nकाली कराली च मनोजवा च सुलोहिता या च सुधूम्रवर्णा ।\nस्फुलिङ्गिनी विश्वरुची च देवी लेलायमाना इति सप्त जिह्वाः ॥ ४॥\nएतेषु यश्चरते भ्राजमानेषु यथाकालं चाहुतयो ह्याददायन् ।\nतं नयन्त्येताः सूर्यस्य रश्मयो यत्र देवानां पतिरेकोऽधिवासः ॥ ५॥\nएह्येहीति तमाहुतयः सुवर्चसः सूर्यस्य रश्मिभिर्यजमानं वहन्ति ।\nप्रियां वाचमभिवदन्त्योऽर्चयन्त्य एष वः पुण्यः सुकृतो ब्रह्मलोकः ॥ ६॥\nप्लवा ह्येते अदृढा यज्ञरूपा अष्टादशोक्तमवरं येषु कर्म ।\nएतच्छ्रेयो येऽभिनन्दन्ति मूढा जरामृत्युं ते पुनरेवापि यन्ति ॥ ७॥\nअविद्यायामन्तरे वर्तमानाः स्वयं धीराः पण्डितं मन्यमानाः ।\nजङ्घन्यमानाः परियन्ति मूढा अन्धेनैव नीयमाना यथान्धाः ॥ ८॥\nअविद्यायां बहुधा वर्तमानाः वयं कृतार्था इत्यभिमन्यन्ति बालाः ।\nयत्कर्मिणो न प्रवेदयन्ति रागात्तेनातुराः क्षीणलोकाश्च्यवन्ते ॥ ९॥\nइष्टापूर्तं मन्यमाना वरिष्ठं नान्यच्छ्रेयो वेदयन्ते प्रमूढाः ।\nनाकस्य पृष्ठे ते सुकृतेऽनुभूत्वेमं लोकं हीनतरं वा विशन्ति ॥ १०॥\nतपःश्रद्धे ये ह्युपवसन्त्यरण्ये शान्ता विद्वांसो भैक्ष्यचर्यां चरन्तः ।\nसूर्यद्वारेण ते विरजाः प्रयान्ति यत्रामृतः स पुरुषो ह्यव्ययात्मा ॥ ११॥\nपरीक्ष्य लोकान्कर्मचितान्ब्राह्मणो निर्वेदमायान्नास्त्यकृतः कृतेन ।\nतद्विज्ञानार्थं स गुरुमेवाभिगच्छेत् समित्पाणिः श्रोत्रियं ब्रह्मनिष्ठम् ॥ १२॥\nतस्मै स विद्वानुपसन्नाय सम्यक् प्रशान्तचित्ताय शमान्विताय ।\nयेनाक्षरं पुरुषं वेद सत्यं प्रोवाच तां तत्त्वतो ब्रह्मविद्याम् ॥ १३॥\n॥ इति मुण्डकोपनिषदि प्रथममुण्डके द्वितीयः खण्डः ॥\n॥ द्वितीय मुण्डके प्रथमः खण्डः ॥\nतदेतत्सत्यं यथा सुदीप्तात् पावकाद्विस्फुलिङ्गाः सहस्रशः प्रभवन्ते सरूपाः ।\nतथाऽक्षराद्विविधाः सोम्य भावाः प्रजायन्ते तत्र चैवापि यन्ति ॥ १॥\nदिव्यो ह्यमूर्तः पुरुषः सबाह्याभ्यन्तरो ह्यजः ।\nअप्राणो ह्यमनाः शुभ्रो ह्यक्षरात्परतः परः ॥ २॥\nएतस्माज्जायते प्राणो मनः सर्वेन्द्रियाणि च ।\nखं वायुर्ज्योतिरापः पृथिवी विश्वस्य धारिणी ॥ ३॥\nअग्नीर्मूर्धा चक्षुषी चन्द्रसूर्यौ दिशः श्रोत्रे वाग् विवृताश्च वेदाः ।\nवायुः प्राणो हृदयं विश्वमस्य पद्भ्यां पृथिवी ह्येष सर्वभूतान्तरात्मा ॥ ४॥\nतस्मादग्निः समिधो यस्य सूर्यः सोमात्पर्जन्य ओषधयः पृथिव्याम् ।\nपुमान् रेतः सिञ्चति योषितायां बह्वीः प्रजाः पुरुषात्सम्प्रसूताः ॥ ५॥\nतस्मादृचः साम यजू षि दीक्षा यज्ञाश्च सर्वे क्रतवो दक्षिणाश्च ।\nसंवत्सरश्च यजमानश्च लोकाः सोमो यत्र पवते यत्र सूर्यः ॥ ६॥\nतस्माच्च देवा बहुधा सम्प्रसूताः साध्या मनुष्याः पशवो वयांसि ।\nप्राणापानौ व्रीहियवौ तपश्च श्रद्धा सत्यं ब्रह्मचर्यं विधिश्च ॥ ७॥\nसप्त प्राणाः प्रभवन्ति तस्मात्सप्तार्चिषः समिधः सप्त होमाः ।\nसप्तेमे लोका येषु चरन्ति प्राणा गुहाशया निहिताः सप्त सप्त ॥ ८॥\nअतः समुद्रा गिरयश्च सर्वे अस्मात्स्यन्दन्ते सिन्धवः सर्वरूपाः ।\nअतश्च सर्वा ओषधयो रसश्च येनैष भूतैस्तिष्ठते ह्यन्तरात्मा ॥ ९॥\nपुरुष एवेदं विश्वं कर्म तपो ब्रह्म परामृतम् ।\nएतद्यो वेद निहितं गुहायां सोऽविद्याग्रन्थिं विकिरतीह सोम्य ॥ १०॥\n॥ इति मुण्डकोपनिषदि द्वितीयमुण्डके प्रथमः खण्डः ॥\n॥ द्वितीय मुण्डके द्वितीयः खण्डः ॥\nआविः संनिहितं गुहाचरं नाम महत्पदमत्रैतत्समर्पितम् ।\nएजत्प्राणन्निमिषच्च यदेतज्जानथ सदसद्वरेण्यं परं विज्ञानाद्यद्वरिष्ठं प्रजानाम् ॥ १॥\nयदर्चिमद्यदणुभ्योऽणु च यस्मिंल्लोका निहिता लोकिनश्च ।\nतदेतदक्षरं ब्रह्म स प्राणस्तदु वाङ्मनः तदेतत्सत्यं तदमृतं तद्वेद्धव्यं सोम्य विद्धि ॥ २॥\nधनुर्गृहीत्वौपनिषदं महास्त्रं शरं ह्युपासानिशितं सन्दधीत ।\nआयम्य तद्भावगतेन चेतसा लक्ष्यं तदेवाक्षरं सोम्य विद्धि ॥ ३॥\nप्रणवो धनुः शरो ह्यात्मा ब्रह्म तल्लक्ष्यमुच्यते ।\nअप्रमत्तेन वेद्धव्यं शरवत्तन्मयो भवेत् ॥ ४॥\nयस्मिन्द्यौः पृथिवी चान्तरिक्षमोतं मनः सह प्राणैश्च सर्वैः ।\nतमेवैकं जानथ आत्मानमन्या वाचो विमुञ्चथामृतस्यैष सेतुः ॥ ५॥\nअरा इव रथनाभौ संहता यत्र नाड्यः। स एषोऽन्तश्चरते बहुधा जायमानः ।\nओमित्येवं ध्यायथ आत्मानं स्वस्ति वः पाराय तमसः परस्तात् ॥ ६॥\nयः सर्वज्ञः सर्वविद्यस्यैष महिमा भुवि । दिव्ये ब्रह्मपुरे ह्येष व्योमन्यात्मा प्रतिष्ठितः ॥\nमनोमयः प्राणशरीरनेता\nप्रतिष्ठितोऽन्ने हृदयं सन्निधाय ।\nतद्विज्ञानेन परिपश्यन्ति धीरा\nआनन्दरूपममृतं यद्विभाति ॥ ७॥\nभिद्यते हृदयग्रन्थिश्छिद्यन्ते सर्वसंशयाः ।\nक्षीयन्ते चास्य कर्माणि तस्मिन्दृष्टे परावरे ॥ ८॥\nहिरण्मये परे कोशे विरजं ब्रह्म निष्कलम् ।\nतच्छुभ्रं ज्योतिषां ज्योतिस्तद्यदात्मविदो विदुः ॥ ९॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १०॥\nब्रह्मैवेदममृतं पुरस्ताद् ब्रह्म पश्चाद् ब्रह्म दक्षिणतश्चोत्तरेण ।\nअधश्चोर्ध्वं च प्रसृतं ब्रह्मैवेदं विश्वमिदं वरिष्ठम् ॥ ११॥\n॥ इति मुण्डकोपनिषदि द्वितीयमुण्डके द्वितीयः खण्डः ॥\n॥ तृतीय मुण्डके प्रथमः खण्डः ॥\nद्वा सुपर्णा सयुजा सखाया समानं वृक्षं परिषस्वजाते ।\nतयोरन्यः पिप्पलं स्वाद्वत्ति अनश्नन्नन्योऽभिचाकशीति ॥ १॥\nसमाने वृक्षे पुरुषो निमग्नोऽनीशया शोचति मुह्यमानः ।\nजुष्टं यदा पश्यत्यन्यमीशमस्य महिमानमिति वीतशोकः ॥ २॥\nयदा पश्यः पश्यते रुक्मवर्णं कर्तारमीशं पुरुषं ब्रह्मयोनिम् ।\nतदा विद्वान्पुण्यपापे विधूय निरञ्जनः परमं साम्यमुपैति ॥ ३॥\nप्राणो ह्येष यः सर्वभूतैर्विभाति विजानन्विद्वान्भवते नातिवादी ।\nआत्मक्रीड आत्मरतिः क्रियावानेष ब्रह्मविदां वरिष्ठः ॥ ४॥\nसत्येन लभ्यस्तपसा ह्येष आत्मा सम्यग्ज्ञानेन ब्रह्मचर्येण नित्यम् ।\nअन्तः शरीरे ज्योतिर्मयो हि शुभ्रो यं पश्यन्ति यतयः क्षीणदोषाः ॥ ५॥\nसत्यमेव जयते नानृतं सत्येन पन्था विततो देवयानः ।\nयेनाऽऽक्रमन्त्यृषयो ह्याप्तकामा यत्र तत्सत्यस्य परमं निधानम् ॥ ६॥\nबृहच्च तद्दिव्यमचिन्त्यरूपं सूक्ष्माच्च तत्सूक्ष्मतरं विभाति ।\nदूरात्सुदूरे तदिहान्तिके च पश्यन्त्विहैव निहितं गुहायाम् ॥ ७॥\nन चक्षुषा गृह्यते नापि वाचा नान्यैर्देवैस्तपसा कर्मणा वा ।\nज्ञानप्रसादेन विशुद्धसत्त्वस्ततस्तु तं पश्यते निष्कलं ध्यायमानः ॥ ८॥\nएषोऽणुरात्मा चेतसा वेदितव्यो यस्मिन्प्राणः पञ्चधा संविवेश ।\nप्राणैश्चित्तं सर्वमोतं प्रजानां यस्मिन्विशुद्धे विभवत्येष आत्मा ॥ ९॥\nयं यं लोकं मनसा संविभाति विशुद्धसत्त्वः कामयते यांश्च कामान् ।\nतं तं लोकं जयते तांश्च कामांस्तस्मादात्मज्ञं ह्यर्चयेत्भूतिकामः ॥ १०॥\n॥ इति मुण्डकोपनिषदि तृतीयमुण्डके प्रथमः खण्डः ॥\n॥ तृतीयमुण्डके द्वितीयः खण्डः ॥\nस वेदैतत्परमं ब्रह्म धाम यत्र विश्वं निहितं भाति शुभ्रम् ।\nउपासते पुरुषं ये ह्यकामास्ते शुक्रमेतदतिवर्तन्ति धीराः ॥ १॥\nकामान्यः कामयते मन्यमानः स कामभिर्जायते तत्र तत्र ।\nपर्याप्तकामस्य कृतात्मनस्तु इहैव सर्वे प्रविलीयन्ति कामाः ॥ २॥\nनायमात्मा प्रवचनेन लभ्यो न मेधया न बहुना श्रुतेन ।\nयमेवैष वृणुते तेन लभ्यस्तस्यैष आत्मा विवृणुते तनूं स्वाम् ॥ ३॥\nनायमात्मा बलहीनेन लभ्यो न च प्रमादात्तपसो वाप्यलिङ्गात् ।\nएतैरुपायैर्यतते यस्तु विद्वांस्तस्यैष आत्मा विशते ब्रह्मधाम ॥ ४॥\nसम्प्राप्यैनमृषयो ज्ञानतृप्ताः कृतात्मानो वीतरागाः प्रशान्ताः\nते सर्वगं सर्वतः प्राप्य धीराः युक्तात्मानः सर्वमेवाविशन्ति ॥ ५॥\nवेदान्तविज्ञानसुनिश्चितार्थाः संन्यासयोगाद्यतयः शुद्धसत्त्वाः ।\nते ब्रह्मलोकेषु परान्तकाले परामृताः परिमुच्यन्ति सर्वे ॥ ६॥\nगताः कलाः पञ्चदश प्रतिष्ठा देवाश्च सर्वे प्रतिदेवतासु ।\nकर्माणि विज्ञानमयश्च आत्मा परेऽव्यये सर्व एकीभवन्ति ॥ ७॥\nयथा नद्यः स्यन्दमानाः समुद्रेऽस्तं गच्छन्ति नामरूपे विहाय ।\nतथा विद्वान्नामरूपाद्विमुक्तः परात्परं पुरुषमुपैति दिव्यम् ॥ ८॥\nस यो ह वै तत्परमं ब्रह्म वेद ब्रह्मैव भवति नास्याब्रह्मवित्कुले भवति ।\nतरति शोकं तरति पाप्मानं गुहाग्रन्थिभ्यो विमुक्तोऽमृतो भवति ॥ ९॥\nतदेतदृचाऽभ्युक्तम्  \nक्रियावन्तः श्रोत्रिया ब्रह्मनिष्ठाः स्वयं जुह्वत एकर्षिं श्रद्धयन्तः ।\nतेषामेवैतां ब्रह्मविद्यां वदेत शिरोव्रतं विधिवद्यैस्तु चीर्णम् ॥ १०॥\nतदेतत्सत्यमृषिरङ्गिराः पुरोवाच नैतदचीर्णव्रतोऽधीते ।\nनमः परमऋषिभ्यो नमः परमऋषिभ्यः ॥ ११॥\n॥ इति मुण्डकोपनिषदि तृतीयमुण्डके द्वितीयः खण्डः ॥\n॥ इत्यथर्ववेदीय मुण्डकोपनिषत्समाप्ता ॥\nॐ भद्रं कर्णेभिः श्रुणुयाम देवा भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/mundakopanishad/", "category": "upanishad", "text": "॥ मुण्डकोपनिषत् ॥\n॥ श्रीः॥\n॥ मुण्डकोपनिषत् ॥\nॐ भद्रं कर्णेभिः श्रुणुयाम देवाः भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥\n॥ ॐ ब्रह्मणे नमः ॥\n॥ प्रथममुण्डके प्रथमः खण्डः ॥\nॐ ब्रह्मा देवानां प्रथमः संबभूव विश्वस्य कर्ताभुवनस्य गोप्ता ।\nस ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राह ॥ १॥\nअथर्वणे यां प्रवदेत ब्रह्माऽथर्वा तां पुरोवाचाङ्गिरे ब्रह्मविद्याम् ।\nस भारद्वाजाय सत्यवाहाय प्राह भारद्वाजोऽङ्गिरसे परावराम् ॥ २॥\nशौनको ह वै महाशालोऽङ्गिरसं विधिवदुपसन्नः पप्रच्छ\nकस्मिन्नु भगवो विज्ञाते सर्वमिदं विज्ञातं भवतीति ॥ ३॥\nतस्मै स होवाच । द्वे विद्ये वेदितव्ये इति ह स्म\nयद्ब्रह्मविदो वदन्ति परा चैवापरा च ॥ ४॥\nतत्रापरा  ऋग्वेदो यजुर्वेदः सामवेदोऽथर्ववेदः\nशिक्षा कल्पो व्याकरणं निरुक्तं छन्दो ज्योतिषमिति ।\nअथ परा यया तदक्षरमधिगम्यते ॥ ५॥\nयत्तदद्रेश्यमग्राह्यमगोत्रमवर्णमचक्षुःश्रोत्रं तदपाणिपादम् ।\nनित्यं विभुं सर्वगतं सुसूक्ष्मं तदव्ययं यद्भूतयोनिं परिपश्यन्ति धीराः ॥ ६॥\nयथोर्णनाभिः सृजते गृह्णते च यथा पृथिव्यामोषधयः संभवन्ति ।\nयथा सतः पुरुषात्केशलोमानि तथाऽक्षरात्संभवतीह विश्वम् ॥ ७॥\nतपसा चीयते ब्रह्म ततोऽन्नमभिजायते ।\nअन्नात्प्राणो मनः सत्यं लोकाः कर्मसु चामृतम् ॥ ८॥\nयः सर्वज्ञः सर्वविद्यस्य ज्ञानमयं तपः ।\nतस्मादेतद्ब्रह्म नाम रूपमन्नं च जायाते ॥ ९॥\n॥ इति मुण्डकोपनिषदि प्रथममुण्डके प्रथमः खण्डः ॥\n॥ प्रथममुण्डके द्वितीयः खण्डः ॥\nतदेतत्सत्यं मन्त्रेषु कर्माणि कवयो यान्यपश्यंस्तानि त्रेतायां बहुधा संततानि ।\nतान्याचरथ नियतं सत्यकामा एष वः पन्थाः सुकृतस्य लोके ॥ १॥\nयदा लेलायते ह्यर्चिः समिद्धे हव्यवाहने ।\nतदाऽऽज्यभागावन्तरेणाऽऽहुतीः प्रतिपादयेत् ॥ २॥\nयस्याग्निहोत्रमदर्शमपौर्णमासमचातुर्मास्यमनाग्रयणमतिथिवर्जितं च ।\nअहुतमवैश्वदेवमविधिना हुतमासप्तमांस्तस्य लोकान्हिनस्ति ॥ ३॥\nकाली कराली च मनोजवा च सुलोहिता या च सुधूम्रवर्णा ।\nस्फुलिङ्गिनी विश्वरुची च देवी लेलायमाना इति सप्त जिह्वाः ॥ ४॥\nएतेषु यश्चरते भ्राजमानेषु यथाकालं चाहुतयो ह्याददायन् ।\nतं नयन्त्येताः सूर्यस्य रश्मयो यत्र देवानां पतिरेकोऽधिवासः ॥ ५॥\nएह्येहीति तमाहुतयः सुवर्चसः सूर्यस्य रश्मिभिर्यजमानं वहन्ति ।\nप्रियां वाचमभिवदन्त्योऽर्चयन्त्य एष वः पुण्यः सुकृतो ब्रह्मलोकः ॥ ६॥\nप्लवा ह्येते अदृढा यज्ञरूपा अष्टादशोक्तमवरं येषु कर्म ।\nएतच्छ्रेयो येऽभिनन्दन्ति मूढा जरामृत्युं ते पुनरेवापि यन्ति ॥ ७॥\nअविद्यायामन्तरे वर्तमानाः स्वयं धीराः पण्डितं मन्यमानाः ।\nजङ्घन्यमानाः परियन्ति मूढा अन्धेनैव नीयमाना यथान्धाः ॥ ८॥\nअविद्यायां बहुधा वर्तमानाः वयं कृतार्था इत्यभिमन्यन्ति बालाः ।\nयत्कर्मिणो न प्रवेदयन्ति रागात्तेनातुराः क्षीणलोकाश्च्यवन्ते ॥ ९॥\nइष्टापूर्तं मन्यमाना वरिष्ठं नान्यच्छ्रेयो वेदयन्ते प्रमूढाः ।\nनाकस्य पृष्ठे ते सुकृतेऽनुभूत्वेमं लोकं हीनतरं वा विशन्ति ॥ १०॥\nतपःश्रद्धे ये ह्युपवसन्त्यरण्ये शान्ता विद्वांसो भैक्ष्यचर्यां चरन्तः ।\nसूर्यद्वारेण ते विरजाः प्रयान्ति यत्रामृतः स पुरुषो ह्यव्ययात्मा ॥ ११॥\nपरीक्ष्य लोकान्कर्मचितान्ब्राह्मणो निर्वेदमायान्नास्त्यकृतः कृतेन ।\nतद्विज्ञानार्थं स गुरुमेवाभिगच्छेत् समित्पाणिः श्रोत्रियं ब्रह्मनिष्ठम् ॥ १२॥\nतस्मै स विद्वानुपसन्नाय सम्यक् प्रशान्तचित्ताय शमान्विताय ।\nयेनाक्षरं पुरुषं वेद सत्यं प्रोवाच तां तत्त्वतो ब्रह्मविद्याम् ॥ १३॥\n॥ इति मुण्डकोपनिषदि प्रथममुण्डके द्वितीयः खण्डः ॥\n॥ द्वितीय मुण्डके प्रथमः खण्डः ॥\nतदेतत्सत्यं यथा सुदीप्तात् पावकाद्विस्फुलिङ्गाः सहस्रशः प्रभवन्ते सरूपाः ।\nतथाऽक्षराद्विविधाः सोम्य भावाः प्रजायन्ते तत्र चैवापि यन्ति ॥ १॥\nदिव्यो ह्यमूर्तः पुरुषः सबाह्याभ्यन्तरो ह्यजः ।\nअप्राणो ह्यमनाः शुभ्रो ह्यक्षरात्परतः परः ॥ २॥\nएतस्माज्जायते प्राणो मनः सर्वेन्द्रियाणि च ।\nखं वायुर्ज्योतिरापः पृथिवी विश्वस्य धारिणी ॥ ३॥\nअग्नीर्मूर्धा चक्षुषी चन्द्रसूर्यौ दिशः श्रोत्रे वाग् विवृताश्च वेदाः ।\nवायुः प्राणो हृदयं विश्वमस्य पद्भ्यां पृथिवी ह्येष सर्वभूतान्तरात्मा ॥ ४॥\nतस्मादग्निः समिधो यस्य सूर्यः सोमात्पर्जन्य ओषधयः पृथिव्याम् ।\nपुमान् रेतः सिञ्चति योषितायां बह्वीः प्रजाः पुरुषात्सम्प्रसूताः ॥ ५॥\nतस्मादृचः साम यजू षि दीक्षा यज्ञाश्च सर्वे क्रतवो दक्षिणाश्च ।\nसंवत्सरश्च यजमानश्च लोकाः सोमो यत्र पवते यत्र सूर्यः ॥ ६॥\nतस्माच्च देवा बहुधा सम्प्रसूताः साध्या मनुष्याः पशवो वयांसि ।\nप्राणापानौ व्रीहियवौ तपश्च श्रद्धा सत्यं ब्रह्मचर्यं विधिश्च ॥ ७॥\nसप्त प्राणाः प्रभवन्ति तस्मात्सप्तार्चिषः समिधः सप्त होमाः ।\nसप्तेमे लोका येषु चरन्ति प्राणा गुहाशया निहिताः सप्त सप्त ॥ ८॥\nअतः समुद्रा गिरयश्च सर्वे अस्मात्स्यन्दन्ते सिन्धवः सर्वरूपाः ।\nअतश्च सर्वा ओषधयो रसश्च येनैष भूतैस्तिष्ठते ह्यन्तरात्मा ॥ ९॥\nपुरुष एवेदं विश्वं कर्म तपो ब्रह्म परामृतम् ।\nएतद्यो वेद निहितं गुहायां सोऽविद्याग्रन्थिं विकिरतीह सोम्य ॥ १०॥\n॥ इति मुण्डकोपनिषदि द्वितीयमुण्डके प्रथमः खण्डः ॥\n॥ द्वितीय मुण्डके द्वितीयः खण्डः ॥\nआविः संनिहितं गुहाचरं नाम महत्पदमत्रैतत्समर्पितम् ।\nएजत्प्राणन्निमिषच्च यदेतज्जानथ सदसद्वरेण्यं परं विज्ञानाद्यद्वरिष्ठं प्रजानाम् ॥ १॥\nयदर्चिमद्यदणुभ्योऽणु च यस्मिंल्लोका निहिता लोकिनश्च ।\nतदेतदक्षरं ब्रह्म स प्राणस्तदु वाङ्मनः तदेतत्सत्यं तदमृतं तद्वेद्धव्यं सोम्य विद्धि ॥ २॥\nधनुर्गृहीत्वौपनिषदं महास्त्रं शरं ह्युपासानिशितं सन्दधीत ।\nआयम्य तद्भावगतेन चेतसा लक्ष्यं तदेवाक्षरं सोम्य विद्धि ॥ ३॥\nप्रणवो धनुः शरो ह्यात्मा ब्रह्म तल्लक्ष्यमुच्यते ।\nअप्रमत्तेन वेद्धव्यं शरवत्तन्मयो भवेत् ॥ ४॥\nयस्मिन्द्यौः पृथिवी चान्तरिक्षमोतं मनः सह प्राणैश्च सर्वैः ।\nतमेवैकं जानथ आत्मानमन्या वाचो विमुञ्चथामृतस्यैष सेतुः ॥ ५॥\nअरा इव रथनाभौ संहता यत्र नाड्यः। स एषोऽन्तश्चरते बहुधा जायमानः ।\nओमित्येवं ध्यायथ आत्मानं स्वस्ति वः पाराय तमसः परस्तात् ॥ ६॥\nयः सर्वज्ञः सर्वविद्यस्यैष महिमा भुवि । दिव्ये ब्रह्मपुरे ह्येष व्योमन्यात्मा प्रतिष्ठितः ॥\nमनोमयः प्राणशरीरनेता\nप्रतिष्ठितोऽन्ने हृदयं सन्निधाय ।\nतद्विज्ञानेन परिपश्यन्ति धीरा\nआनन्दरूपममृतं यद्विभाति ॥ ७॥\nभिद्यते हृदयग्रन्थिश्छिद्यन्ते सर्वसंशयाः ।\nक्षीयन्ते चास्य कर्माणि तस्मिन्दृष्टे परावरे ॥ ८॥\nहिरण्मये परे कोशे विरजं ब्रह्म निष्कलम् ।\nतच्छुभ्रं ज्योतिषां ज्योतिस्तद्यदात्मविदो विदुः ॥ ९॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १०॥\nब्रह्मैवेदममृतं पुरस्ताद् ब्रह्म पश्चाद् ब्रह्म दक्षिणतश्चोत्तरेण ।\nअधश्चोर्ध्वं च प्रसृतं ब्रह्मैवेदं विश्वमिदं वरिष्ठम् ॥ ११॥\n॥ इति मुण्डकोपनिषदि द्वितीयमुण्डके द्वितीयः खण्डः ॥\n॥ तृतीय मुण्डके प्रथमः खण्डः ॥\nद्वा सुपर्णा सयुजा सखाया समानं वृक्षं परिषस्वजाते ।\nतयोरन्यः पिप्पलं स्वाद्वत्ति अनश्नन्नन्योऽभिचाकशीति ॥ १॥\nसमाने वृक्षे पुरुषो निमग्नोऽनीशया शोचति मुह्यमानः ।\nजुष्टं यदा पश्यत्यन्यमीशमस्य महिमानमिति वीतशोकः ॥ २॥\nयदा पश्यः पश्यते रुक्मवर्णं कर्तारमीशं पुरुषं ब्रह्मयोनिम् ।\nतदा विद्वान्पुण्यपापे विधूय निरञ्जनः परमं साम्यमुपैति ॥ ३॥\nप्राणो ह्येष यः सर्वभूतैर्विभाति विजानन्विद्वान्भवते नातिवादी ।\nआत्मक्रीड आत्मरतिः क्रियावानेष ब्रह्मविदां वरिष्ठः ॥ ४॥\nसत्येन लभ्यस्तपसा ह्येष आत्मा सम्यग्ज्ञानेन ब्रह्मचर्येण नित्यम् ।\nअन्तः शरीरे ज्योतिर्मयो हि शुभ्रो यं पश्यन्ति यतयः क्षीणदोषाः ॥ ५॥\nसत्यमेव जयते नानृतं सत्येन पन्था विततो देवयानः ।\nयेनाऽऽक्रमन्त्यृषयो ह्याप्तकामा यत्र तत्सत्यस्य परमं निधानम् ॥ ६॥\nबृहच्च तद्दिव्यमचिन्त्यरूपं सूक्ष्माच्च तत्सूक्ष्मतरं विभाति ।\nदूरात्सुदूरे तदिहान्तिके च पश्यन्त्विहैव निहितं गुहायाम् ॥ ७॥\nन चक्षुषा गृह्यते नापि वाचा नान्यैर्देवैस्तपसा कर्मणा वा ।\nज्ञानप्रसादेन विशुद्धसत्त्वस्ततस्तु तं पश्यते निष्कलं ध्यायमानः ॥ ८॥\nएषोऽणुरात्मा चेतसा वेदितव्यो यस्मिन्प्राणः पञ्चधा संविवेश ।\nप्राणैश्चित्तं सर्वमोतं प्रजानां यस्मिन्विशुद्धे विभवत्येष आत्मा ॥ ९॥\nयं यं लोकं मनसा संविभाति विशुद्धसत्त्वः कामयते यांश्च कामान् ।\nतं तं लोकं जयते तांश्च कामांस्तस्मादात्मज्ञं ह्यर्चयेत्भूतिकामः ॥ १०॥\n॥ इति मुण्डकोपनिषदि तृतीयमुण्डके प्रथमः खण्डः ॥\n॥ तृतीयमुण्डके द्वितीयः खण्डः ॥\nस वेदैतत्परमं ब्रह्म धाम यत्र विश्वं निहितं भाति शुभ्रम् ।\nउपासते पुरुषं ये ह्यकामास्ते शुक्रमेतदतिवर्तन्ति धीराः ॥ १॥\nकामान्यः कामयते मन्यमानः स कामभिर्जायते तत्र तत्र ।\nपर्याप्तकामस्य कृतात्मनस्तु इहैव सर्वे प्रविलीयन्ति कामाः ॥ २॥\nनायमात्मा प्रवचनेन लभ्यो न मेधया न बहुना श्रुतेन ।\nयमेवैष वृणुते तेन लभ्यस्तस्यैष आत्मा विवृणुते तनूं स्वाम् ॥ ३॥\nनायमात्मा बलहीनेन लभ्यो न च प्रमादात्तपसो वाप्यलिङ्गात् ।\nएतैरुपायैर्यतते यस्तु विद्वांस्तस्यैष आत्मा विशते ब्रह्मधाम ॥ ४॥\nसम्प्राप्यैनमृषयो ज्ञानतृप्ताः कृतात्मानो वीतरागाः प्रशान्ताः\nते सर्वगं सर्वतः प्राप्य धीराः युक्तात्मानः सर्वमेवाविशन्ति ॥ ५॥\nवेदान्तविज्ञानसुनिश्चितार्थाः संन्यासयोगाद्यतयः शुद्धसत्त्वाः ।\nते ब्रह्मलोकेषु परान्तकाले परामृताः परिमुच्यन्ति सर्वे ॥ ६॥\nगताः कलाः पञ्चदश प्रतिष्ठा देवाश्च सर्वे प्रतिदेवतासु ।\nकर्माणि विज्ञानमयश्च आत्मा परेऽव्यये सर्व एकीभवन्ति ॥ ७॥\nयथा नद्यः स्यन्दमानाः समुद्रेऽस्तं गच्छन्ति नामरूपे विहाय ।\nतथा विद्वान्नामरूपाद्विमुक्तः परात्परं पुरुषमुपैति दिव्यम् ॥ ८॥\nस यो ह वै तत्परमं ब्रह्म वेद ब्रह्मैव भवति नास्याब्रह्मवित्कुले भवति ।\nतरति शोकं तरति पाप्मानं गुहाग्रन्थिभ्यो विमुक्तोऽमृतो भवति ॥ ९॥\nतदेतदृचाऽभ्युक्तम्  \nक्रियावन्तः श्रोत्रिया ब्रह्मनिष्ठाः स्वयं जुह्वत एकर्षिं श्रद्धयन्तः ।\nतेषामेवैतां ब्रह्मविद्यां वदेत शिरोव्रतं विधिवद्यैस्तु चीर्णम् ॥ १०॥\nतदेतत्सत्यमृषिरङ्गिराः पुरोवाच नैतदचीर्णव्रतोऽधीते ।\nनमः परमऋषिभ्यो नमः परमऋषिभ्यः ॥ ११॥\n॥ इति मुण्डकोपनिषदि तृतीयमुण्डके द्वितीयः खण्डः ॥\n॥ इत्यथर्ववेदीय मुण्डकोपनिषत्समाप्ता ॥\nॐ भद्रं कर्णेभिः श्रुणुयाम देवा भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/mundakopanishad/", "category": "upanishad", "text": "॥ मुण्डकोपनिषत् ॥\n॥ श्रीः॥\n॥ मुण्डकोपनिषत् ॥\nॐ भद्रं कर्णेभिः श्रुणुयाम देवाः भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥\n॥ ॐ ब्रह्मणे नमः ॥\n॥ प्रथममुण्डके प्रथमः खण्डः ॥\nॐ ब्रह्मा देवानां प्रथमः संबभूव विश्वस्य कर्ताभुवनस्य गोप्ता ।\nस ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राह ॥ १॥\nअथर्वणे यां प्रवदेत ब्रह्माऽथर्वा तां पुरोवाचाङ्गिरे ब्रह्मविद्याम् ।\nस भारद्वाजाय सत्यवाहाय प्राह भारद्वाजोऽङ्गिरसे परावराम् ॥ २॥\nशौनको ह वै महाशालोऽङ्गिरसं विधिवदुपसन्नः पप्रच्छ\nकस्मिन्नु भगवो विज्ञाते सर्वमिदं विज्ञातं भवतीति ॥ ३॥\nतस्मै स होवाच । द्वे विद्ये वेदितव्ये इति ह स्म\nयद्ब्रह्मविदो वदन्ति परा चैवापरा च ॥ ४॥\nतत्रापरा  ऋग्वेदो यजुर्वेदः सामवेदोऽथर्ववेदः\nशिक्षा कल्पो व्याकरणं निरुक्तं छन्दो ज्योतिषमिति ।\nअथ परा यया तदक्षरमधिगम्यते ॥ ५॥\nयत्तदद्रेश्यमग्राह्यमगोत्रमवर्णमचक्षुःश्रोत्रं तदपाणिपादम् ।\nनित्यं विभुं सर्वगतं सुसूक्ष्मं तदव्ययं यद्भूतयोनिं परिपश्यन्ति धीराः ॥ ६॥\nयथोर्णनाभिः सृजते गृह्णते च यथा पृथिव्यामोषधयः संभवन्ति ।\nयथा सतः पुरुषात्केशलोमानि तथाऽक्षरात्संभवतीह विश्वम् ॥ ७॥\nतपसा चीयते ब्रह्म ततोऽन्नमभिजायते ।\nअन्नात्प्राणो मनः सत्यं लोकाः कर्मसु चामृतम् ॥ ८॥\nयः सर्वज्ञः सर्वविद्यस्य ज्ञानमयं तपः ।\nतस्मादेतद्ब्रह्म नाम रूपमन्नं च जायाते ॥ ९॥\n॥ इति मुण्डकोपनिषदि प्रथममुण्डके प्रथमः खण्डः ॥\n॥ प्रथममुण्डके द्वितीयः खण्डः ॥\nतदेतत्सत्यं मन्त्रेषु कर्माणि कवयो यान्यपश्यंस्तानि त्रेतायां बहुधा संततानि ।\nतान्याचरथ नियतं सत्यकामा एष वः पन्थाः सुकृतस्य लोके ॥ १॥\nयदा लेलायते ह्यर्चिः समिद्धे हव्यवाहने ।\nतदाऽऽज्यभागावन्तरेणाऽऽहुतीः प्रतिपादयेत् ॥ २॥\nयस्याग्निहोत्रमदर्शमपौर्णमासमचातुर्मास्यमनाग्रयणमतिथिवर्जितं च ।\nअहुतमवैश्वदेवमविधिना हुतमासप्तमांस्तस्य लोकान्हिनस्ति ॥ ३॥\nकाली कराली च मनोजवा च सुलोहिता या च सुधूम्रवर्णा ।\nस्फुलिङ्गिनी विश्वरुची च देवी लेलायमाना इति सप्त जिह्वाः ॥ ४॥\nएतेषु यश्चरते भ्राजमानेषु यथाकालं चाहुतयो ह्याददायन् ।\nतं नयन्त्येताः सूर्यस्य रश्मयो यत्र देवानां पतिरेकोऽधिवासः ॥ ५॥\nएह्येहीति तमाहुतयः सुवर्चसः सूर्यस्य रश्मिभिर्यजमानं वहन्ति ।\nप्रियां वाचमभिवदन्त्योऽर्चयन्त्य एष वः पुण्यः सुकृतो ब्रह्मलोकः ॥ ६॥\nप्लवा ह्येते अदृढा यज्ञरूपा अष्टादशोक्तमवरं येषु कर्म ।\nएतच्छ्रेयो येऽभिनन्दन्ति मूढा जरामृत्युं ते पुनरेवापि यन्ति ॥ ७॥\nअविद्यायामन्तरे वर्तमानाः स्वयं धीराः पण्डितं मन्यमानाः ।\nजङ्घन्यमानाः परियन्ति मूढा अन्धेनैव नीयमाना यथान्धाः ॥ ८॥\nअविद्यायां बहुधा वर्तमानाः वयं कृतार्था इत्यभिमन्यन्ति बालाः ।\nयत्कर्मिणो न प्रवेदयन्ति रागात्तेनातुराः क्षीणलोकाश्च्यवन्ते ॥ ९॥\nइष्टापूर्तं मन्यमाना वरिष्ठं नान्यच्छ्रेयो वेदयन्ते प्रमूढाः ।\nनाकस्य पृष्ठे ते सुकृतेऽनुभूत्वेमं लोकं हीनतरं वा विशन्ति ॥ १०॥\nतपःश्रद्धे ये ह्युपवसन्त्यरण्ये शान्ता विद्वांसो भैक्ष्यचर्यां चरन्तः ।\nसूर्यद्वारेण ते विरजाः प्रयान्ति यत्रामृतः स पुरुषो ह्यव्ययात्मा ॥ ११॥\nपरीक्ष्य लोकान्कर्मचितान्ब्राह्मणो निर्वेदमायान्नास्त्यकृतः कृतेन ।\nतद्विज्ञानार्थं स गुरुमेवाभिगच्छेत् समित्पाणिः श्रोत्रियं ब्रह्मनिष्ठम् ॥ १२॥\nतस्मै स विद्वानुपसन्नाय सम्यक् प्रशान्तचित्ताय शमान्विताय ।\nयेनाक्षरं पुरुषं वेद सत्यं प्रोवाच तां तत्त्वतो ब्रह्मविद्याम् ॥ १३॥\n॥ इति मुण्डकोपनिषदि प्रथममुण्डके द्वितीयः खण्डः ॥\n॥ द्वितीय मुण्डके प्रथमः खण्डः ॥\nतदेतत्सत्यं यथा सुदीप्तात् पावकाद्विस्फुलिङ्गाः सहस्रशः प्रभवन्ते सरूपाः ।\nतथाऽक्षराद्विविधाः सोम्य भावाः प्रजायन्ते तत्र चैवापि यन्ति ॥ १॥\nदिव्यो ह्यमूर्तः पुरुषः सबाह्याभ्यन्तरो ह्यजः ।\nअप्राणो ह्यमनाः शुभ्रो ह्यक्षरात्परतः परः ॥ २॥\nएतस्माज्जायते प्राणो मनः सर्वेन्द्रियाणि च ।\nखं वायुर्ज्योतिरापः पृथिवी विश्वस्य धारिणी ॥ ३॥\nअग्नीर्मूर्धा चक्षुषी चन्द्रसूर्यौ दिशः श्रोत्रे वाग् विवृताश्च वेदाः ।\nवायुः प्राणो हृदयं विश्वमस्य पद्भ्यां पृथिवी ह्येष सर्वभूतान्तरात्मा ॥ ४॥\nतस्मादग्निः समिधो यस्य सूर्यः सोमात्पर्जन्य ओषधयः पृथिव्याम् ।\nपुमान् रेतः सिञ्चति योषितायां बह्वीः प्रजाः पुरुषात्सम्प्रसूताः ॥ ५॥\nतस्मादृचः साम यजू षि दीक्षा यज्ञाश्च सर्वे क्रतवो दक्षिणाश्च ।\nसंवत्सरश्च यजमानश्च लोकाः सोमो यत्र पवते यत्र सूर्यः ॥ ६॥\nतस्माच्च देवा बहुधा सम्प्रसूताः साध्या मनुष्याः पशवो वयांसि ।\nप्राणापानौ व्रीहियवौ तपश्च श्रद्धा सत्यं ब्रह्मचर्यं विधिश्च ॥ ७॥\nसप्त प्राणाः प्रभवन्ति तस्मात्सप्तार्चिषः समिधः सप्त होमाः ।\nसप्तेमे लोका येषु चरन्ति प्राणा गुहाशया निहिताः सप्त सप्त ॥ ८॥\nअतः समुद्रा गिरयश्च सर्वे अस्मात्स्यन्दन्ते सिन्धवः सर्वरूपाः ।\nअतश्च सर्वा ओषधयो रसश्च येनैष भूतैस्तिष्ठते ह्यन्तरात्मा ॥ ९॥\nपुरुष एवेदं विश्वं कर्म तपो ब्रह्म परामृतम् ।\nएतद्यो वेद निहितं गुहायां सोऽविद्याग्रन्थिं विकिरतीह सोम्य ॥ १०॥\n॥ इति मुण्डकोपनिषदि द्वितीयमुण्डके प्रथमः खण्डः ॥\n॥ द्वितीय मुण्डके द्वितीयः खण्डः ॥\nआविः संनिहितं गुहाचरं नाम महत्पदमत्रैतत्समर्पितम् ।\nएजत्प्राणन्निमिषच्च यदेतज्जानथ सदसद्वरेण्यं परं विज्ञानाद्यद्वरिष्ठं प्रजानाम् ॥ १॥\nयदर्चिमद्यदणुभ्योऽणु च यस्मिंल्लोका निहिता लोकिनश्च ।\nतदेतदक्षरं ब्रह्म स प्राणस्तदु वाङ्मनः तदेतत्सत्यं तदमृतं तद्वेद्धव्यं सोम्य विद्धि ॥ २॥\nधनुर्गृहीत्वौपनिषदं महास्त्रं शरं ह्युपासानिशितं सन्दधीत ।\nआयम्य तद्भावगतेन चेतसा लक्ष्यं तदेवाक्षरं सोम्य विद्धि ॥ ३॥\nप्रणवो धनुः शरो ह्यात्मा ब्रह्म तल्लक्ष्यमुच्यते ।\nअप्रमत्तेन वेद्धव्यं शरवत्तन्मयो भवेत् ॥ ४॥\nयस्मिन्द्यौः पृथिवी चान्तरिक्षमोतं मनः सह प्राणैश्च सर्वैः ।\nतमेवैकं जानथ आत्मानमन्या वाचो विमुञ्चथामृतस्यैष सेतुः ॥ ५॥\nअरा इव रथनाभौ संहता यत्र नाड्यः। स एषोऽन्तश्चरते बहुधा जायमानः ।\nओमित्येवं ध्यायथ आत्मानं स्वस्ति वः पाराय तमसः परस्तात् ॥ ६॥\nयः सर्वज्ञः सर्वविद्यस्यैष महिमा भुवि । दिव्ये ब्रह्मपुरे ह्येष व्योमन्यात्मा प्रतिष्ठितः ॥\nमनोमयः प्राणशरीरनेता\nप्रतिष्ठितोऽन्ने हृदयं सन्निधाय ।\nतद्विज्ञानेन परिपश्यन्ति धीरा\nआनन्दरूपममृतं यद्विभाति ॥ ७॥\nभिद्यते हृदयग्रन्थिश्छिद्यन्ते सर्वसंशयाः ।\nक्षीयन्ते चास्य कर्माणि तस्मिन्दृष्टे परावरे ॥ ८॥\nहिरण्मये परे कोशे विरजं ब्रह्म निष्कलम् ।\nतच्छुभ्रं ज्योतिषां ज्योतिस्तद्यदात्मविदो विदुः ॥ ९॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १०॥\nब्रह्मैवेदममृतं पुरस्ताद् ब्रह्म पश्चाद् ब्रह्म दक्षिणतश्चोत्तरेण ।\nअधश्चोर्ध्वं च प्रसृतं ब्रह्मैवेदं विश्वमिदं वरिष्ठम् ॥ ११॥\n॥ इति मुण्डकोपनिषदि द्वितीयमुण्डके द्वितीयः खण्डः ॥\n॥ तृतीय मुण्डके प्रथमः खण्डः ॥\nद्वा सुपर्णा सयुजा सखाया समानं वृक्षं परिषस्वजाते ।\nतयोरन्यः पिप्पलं स्वाद्वत्ति अनश्नन्नन्योऽभिचाकशीति ॥ १॥\nसमाने वृक्षे पुरुषो निमग्नोऽनीशया शोचति मुह्यमानः ।\nजुष्टं यदा पश्यत्यन्यमीशमस्य महिमानमिति वीतशोकः ॥ २॥\nयदा पश्यः पश्यते रुक्मवर्णं कर्तारमीशं पुरुषं ब्रह्मयोनिम् ।\nतदा विद्वान्पुण्यपापे विधूय निरञ्जनः परमं साम्यमुपैति ॥ ३॥\nप्राणो ह्येष यः सर्वभूतैर्विभाति विजानन्विद्वान्भवते नातिवादी ।\nआत्मक्रीड आत्मरतिः क्रियावानेष ब्रह्मविदां वरिष्ठः ॥ ४॥\nसत्येन लभ्यस्तपसा ह्येष आत्मा सम्यग्ज्ञानेन ब्रह्मचर्येण नित्यम् ।\nअन्तः शरीरे ज्योतिर्मयो हि शुभ्रो यं पश्यन्ति यतयः क्षीणदोषाः ॥ ५॥\nसत्यमेव जयते नानृतं सत्येन पन्था विततो देवयानः ।\nयेनाऽऽक्रमन्त्यृषयो ह्याप्तकामा यत्र तत्सत्यस्य परमं निधानम् ॥ ६॥\nबृहच्च तद्दिव्यमचिन्त्यरूपं सूक्ष्माच्च तत्सूक्ष्मतरं विभाति ।\nदूरात्सुदूरे तदिहान्तिके च पश्यन्त्विहैव निहितं गुहायाम् ॥ ७॥\nन चक्षुषा गृह्यते नापि वाचा नान्यैर्देवैस्तपसा कर्मणा वा ।\nज्ञानप्रसादेन विशुद्धसत्त्वस्ततस्तु तं पश्यते निष्कलं ध्यायमानः ॥ ८॥\nएषोऽणुरात्मा चेतसा वेदितव्यो यस्मिन्प्राणः पञ्चधा संविवेश ।\nप्राणैश्चित्तं सर्वमोतं प्रजानां यस्मिन्विशुद्धे विभवत्येष आत्मा ॥ ९॥\nयं यं लोकं मनसा संविभाति विशुद्धसत्त्वः कामयते यांश्च कामान् ।\nतं तं लोकं जयते तांश्च कामांस्तस्मादात्मज्ञं ह्यर्चयेत्भूतिकामः ॥ १०॥\n॥ इति मुण्डकोपनिषदि तृतीयमुण्डके प्रथमः खण्डः ॥\n॥ तृतीयमुण्डके द्वितीयः खण्डः ॥\nस वेदैतत्परमं ब्रह्म धाम यत्र विश्वं निहितं भाति शुभ्रम् ।\nउपासते पुरुषं ये ह्यकामास्ते शुक्रमेतदतिवर्तन्ति धीराः ॥ १॥\nकामान्यः कामयते मन्यमानः स कामभिर्जायते तत्र तत्र ।\nपर्याप्तकामस्य कृतात्मनस्तु इहैव सर्वे प्रविलीयन्ति कामाः ॥ २॥\nनायमात्मा प्रवचनेन लभ्यो न मेधया न बहुना श्रुतेन ।\nयमेवैष वृणुते तेन लभ्यस्तस्यैष आत्मा विवृणुते तनूं स्वाम् ॥ ३॥\nनायमात्मा बलहीनेन लभ्यो न च प्रमादात्तपसो वाप्यलिङ्गात् ।\nएतैरुपायैर्यतते यस्तु विद्वांस्तस्यैष आत्मा विशते ब्रह्मधाम ॥ ४॥\nसम्प्राप्यैनमृषयो ज्ञानतृप्ताः कृतात्मानो वीतरागाः प्रशान्ताः\nते सर्वगं सर्वतः प्राप्य धीराः युक्तात्मानः सर्वमेवाविशन्ति ॥ ५॥\nवेदान्तविज्ञानसुनिश्चितार्थाः संन्यासयोगाद्यतयः शुद्धसत्त्वाः ।\nते ब्रह्मलोकेषु परान्तकाले परामृताः परिमुच्यन्ति सर्वे ॥ ६॥\nगताः कलाः पञ्चदश प्रतिष्ठा देवाश्च सर्वे प्रतिदेवतासु ।\nकर्माणि विज्ञानमयश्च आत्मा परेऽव्यये सर्व एकीभवन्ति ॥ ७॥\nयथा नद्यः स्यन्दमानाः समुद्रेऽस्तं गच्छन्ति नामरूपे विहाय ।\nतथा विद्वान्नामरूपाद्विमुक्तः परात्परं पुरुषमुपैति दिव्यम् ॥ ८॥\nस यो ह वै तत्परमं ब्रह्म वेद ब्रह्मैव भवति नास्याब्रह्मवित्कुले भवति ।\nतरति शोकं तरति पाप्मानं गुहाग्रन्थिभ्यो विमुक्तोऽमृतो भवति ॥ ९॥\nतदेतदृचाऽभ्युक्तम्  \nक्रियावन्तः श्रोत्रिया ब्रह्मनिष्ठाः स्वयं जुह्वत एकर्षिं श्रद्धयन्तः ।\nतेषामेवैतां ब्रह्मविद्यां वदेत शिरोव्रतं विधिवद्यैस्तु चीर्णम् ॥ १०॥\nतदेतत्सत्यमृषिरङ्गिराः पुरोवाच नैतदचीर्णव्रतोऽधीते ।\nनमः परमऋषिभ्यो नमः परमऋषिभ्यः ॥ ११॥\n॥ इति मुण्डकोपनिषदि तृतीयमुण्डके द्वितीयः खण्डः ॥\n॥ इत्यथर्ववेदीय मुण्डकोपनिषत्समाप्ता ॥\nॐ भद्रं कर्णेभिः श्रुणुयाम देवा भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/mundakopanishad/", "category": "upanishad", "text": "॥ मुण्डकोपनिषत् ॥\n॥ श्रीः॥\n॥ मुण्डकोपनिषत् ॥\nॐ भद्रं कर्णेभिः श्रुणुयाम देवाः भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥\n॥ ॐ ब्रह्मणे नमः ॥\n॥ प्रथममुण्डके प्रथमः खण्डः ॥\nॐ ब्रह्मा देवानां प्रथमः संबभूव विश्वस्य कर्ताभुवनस्य गोप्ता ।\nस ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राह ॥ १॥\nअथर्वणे यां प्रवदेत ब्रह्माऽथर्वा तां पुरोवाचाङ्गिरे ब्रह्मविद्याम् ।\nस भारद्वाजाय सत्यवाहाय प्राह भारद्वाजोऽङ्गिरसे परावराम् ॥ २॥\nशौनको ह वै महाशालोऽङ्गिरसं विधिवदुपसन्नः पप्रच्छ\nकस्मिन्नु भगवो विज्ञाते सर्वमिदं विज्ञातं भवतीति ॥ ३॥\nतस्मै स होवाच । द्वे विद्ये वेदितव्ये इति ह स्म\nयद्ब्रह्मविदो वदन्ति परा चैवापरा च ॥ ४॥\nतत्रापरा  ऋग्वेदो यजुर्वेदः सामवेदोऽथर्ववेदः\nशिक्षा कल्पो व्याकरणं निरुक्तं छन्दो ज्योतिषमिति ।\nअथ परा यया तदक्षरमधिगम्यते ॥ ५॥\nयत्तदद्रेश्यमग्राह्यमगोत्रमवर्णमचक्षुःश्रोत्रं तदपाणिपादम् ।\nनित्यं विभुं सर्वगतं सुसूक्ष्मं तदव्ययं यद्भूतयोनिं परिपश्यन्ति धीराः ॥ ६॥\nयथोर्णनाभिः सृजते गृह्णते च यथा पृथिव्यामोषधयः संभवन्ति ।\nयथा सतः पुरुषात्केशलोमानि तथाऽक्षरात्संभवतीह विश्वम् ॥ ७॥\nतपसा चीयते ब्रह्म ततोऽन्नमभिजायते ।\nअन्नात्प्राणो मनः सत्यं लोकाः कर्मसु चामृतम् ॥ ८॥\nयः सर्वज्ञः सर्वविद्यस्य ज्ञानमयं तपः ।\nतस्मादेतद्ब्रह्म नाम रूपमन्नं च जायाते ॥ ९॥\n॥ इति मुण्डकोपनिषदि प्रथममुण्डके प्रथमः खण्डः ॥\n॥ प्रथममुण्डके द्वितीयः खण्डः ॥\nतदेतत्सत्यं मन्त्रेषु कर्माणि कवयो यान्यपश्यंस्तानि त्रेतायां बहुधा संततानि ।\nतान्याचरथ नियतं सत्यकामा एष वः पन्थाः सुकृतस्य लोके ॥ १॥\nयदा लेलायते ह्यर्चिः समिद्धे हव्यवाहने ।\nतदाऽऽज्यभागावन्तरेणाऽऽहुतीः प्रतिपादयेत् ॥ २॥\nयस्याग्निहोत्रमदर्शमपौर्णमासमचातुर्मास्यमनाग्रयणमतिथिवर्जितं च ।\nअहुतमवैश्वदेवमविधिना हुतमासप्तमांस्तस्य लोकान्हिनस्ति ॥ ३॥\nकाली कराली च मनोजवा च सुलोहिता या च सुधूम्रवर्णा ।\nस्फुलिङ्गिनी विश्वरुची च देवी लेलायमाना इति सप्त जिह्वाः ॥ ४॥\nएतेषु यश्चरते भ्राजमानेषु यथाकालं चाहुतयो ह्याददायन् ।\nतं नयन्त्येताः सूर्यस्य रश्मयो यत्र देवानां पतिरेकोऽधिवासः ॥ ५॥\nएह्येहीति तमाहुतयः सुवर्चसः सूर्यस्य रश्मिभिर्यजमानं वहन्ति ।\nप्रियां वाचमभिवदन्त्योऽर्चयन्त्य एष वः पुण्यः सुकृतो ब्रह्मलोकः ॥ ६॥\nप्लवा ह्येते अदृढा यज्ञरूपा अष्टादशोक्तमवरं येषु कर्म ।\nएतच्छ्रेयो येऽभिनन्दन्ति मूढा जरामृत्युं ते पुनरेवापि यन्ति ॥ ७॥\nअविद्यायामन्तरे वर्तमानाः स्वयं धीराः पण्डितं मन्यमानाः ।\nजङ्घन्यमानाः परियन्ति मूढा अन्धेनैव नीयमाना यथान्धाः ॥ ८॥\nअविद्यायां बहुधा वर्तमानाः वयं कृतार्था इत्यभिमन्यन्ति बालाः ।\nयत्कर्मिणो न प्रवेदयन्ति रागात्तेनातुराः क्षीणलोकाश्च्यवन्ते ॥ ९॥\nइष्टापूर्तं मन्यमाना वरिष्ठं नान्यच्छ्रेयो वेदयन्ते प्रमूढाः ।\nनाकस्य पृष्ठे ते सुकृतेऽनुभूत्वेमं लोकं हीनतरं वा विशन्ति ॥ १०॥\nतपःश्रद्धे ये ह्युपवसन्त्यरण्ये शान्ता विद्वांसो भैक्ष्यचर्यां चरन्तः ।\nसूर्यद्वारेण ते विरजाः प्रयान्ति यत्रामृतः स पुरुषो ह्यव्ययात्मा ॥ ११॥\nपरीक्ष्य लोकान्कर्मचितान्ब्राह्मणो निर्वेदमायान्नास्त्यकृतः कृतेन ।\nतद्विज्ञानार्थं स गुरुमेवाभिगच्छेत् समित्पाणिः श्रोत्रियं ब्रह्मनिष्ठम् ॥ १२॥\nतस्मै स विद्वानुपसन्नाय सम्यक् प्रशान्तचित्ताय शमान्विताय ।\nयेनाक्षरं पुरुषं वेद सत्यं प्रोवाच तां तत्त्वतो ब्रह्मविद्याम् ॥ १३॥\n॥ इति मुण्डकोपनिषदि प्रथममुण्डके द्वितीयः खण्डः ॥\n॥ द्वितीय मुण्डके प्रथमः खण्डः ॥\nतदेतत्सत्यं यथा सुदीप्तात् पावकाद्विस्फुलिङ्गाः सहस्रशः प्रभवन्ते सरूपाः ।\nतथाऽक्षराद्विविधाः सोम्य भावाः प्रजायन्ते तत्र चैवापि यन्ति ॥ १॥\nदिव्यो ह्यमूर्तः पुरुषः सबाह्याभ्यन्तरो ह्यजः ।\nअप्राणो ह्यमनाः शुभ्रो ह्यक्षरात्परतः परः ॥ २॥\nएतस्माज्जायते प्राणो मनः सर्वेन्द्रियाणि च ।\nखं वायुर्ज्योतिरापः पृथिवी विश्वस्य धारिणी ॥ ३॥\nअग्नीर्मूर्धा चक्षुषी चन्द्रसूर्यौ दिशः श्रोत्रे वाग् विवृताश्च वेदाः ।\nवायुः प्राणो हृदयं विश्वमस्य पद्भ्यां पृथिवी ह्येष सर्वभूतान्तरात्मा ॥ ४॥\nतस्मादग्निः समिधो यस्य सूर्यः सोमात्पर्जन्य ओषधयः पृथिव्याम् ।\nपुमान् रेतः सिञ्चति योषितायां बह्वीः प्रजाः पुरुषात्सम्प्रसूताः ॥ ५॥\nतस्मादृचः साम यजू षि दीक्षा यज्ञाश्च सर्वे क्रतवो दक्षिणाश्च ।\nसंवत्सरश्च यजमानश्च लोकाः सोमो यत्र पवते यत्र सूर्यः ॥ ६॥\nतस्माच्च देवा बहुधा सम्प्रसूताः साध्या मनुष्याः पशवो वयांसि ।\nप्राणापानौ व्रीहियवौ तपश्च श्रद्धा सत्यं ब्रह्मचर्यं विधिश्च ॥ ७॥\nसप्त प्राणाः प्रभवन्ति तस्मात्सप्तार्चिषः समिधः सप्त होमाः ।\nसप्तेमे लोका येषु चरन्ति प्राणा गुहाशया निहिताः सप्त सप्त ॥ ८॥\nअतः समुद्रा गिरयश्च सर्वे अस्मात्स्यन्दन्ते सिन्धवः सर्वरूपाः ।\nअतश्च सर्वा ओषधयो रसश्च येनैष भूतैस्तिष्ठते ह्यन्तरात्मा ॥ ९॥\nपुरुष एवेदं विश्वं कर्म तपो ब्रह्म परामृतम् ।\nएतद्यो वेद निहितं गुहायां सोऽविद्याग्रन्थिं विकिरतीह सोम्य ॥ १०॥\n॥ इति मुण्डकोपनिषदि द्वितीयमुण्डके प्रथमः खण्डः ॥\n॥ द्वितीय मुण्डके द्वितीयः खण्डः ॥\nआविः संनिहितं गुहाचरं नाम महत्पदमत्रैतत्समर्पितम् ।\nएजत्प्राणन्निमिषच्च यदेतज्जानथ सदसद्वरेण्यं परं विज्ञानाद्यद्वरिष्ठं प्रजानाम् ॥ १॥\nयदर्चिमद्यदणुभ्योऽणु च यस्मिंल्लोका निहिता लोकिनश्च ।\nतदेतदक्षरं ब्रह्म स प्राणस्तदु वाङ्मनः तदेतत्सत्यं तदमृतं तद्वेद्धव्यं सोम्य विद्धि ॥ २॥\nधनुर्गृहीत्वौपनिषदं महास्त्रं शरं ह्युपासानिशितं सन्दधीत ।\nआयम्य तद्भावगतेन चेतसा लक्ष्यं तदेवाक्षरं सोम्य विद्धि ॥ ३॥\nप्रणवो धनुः शरो ह्यात्मा ब्रह्म तल्लक्ष्यमुच्यते ।\nअप्रमत्तेन वेद्धव्यं शरवत्तन्मयो भवेत् ॥ ४॥\nयस्मिन्द्यौः पृथिवी चान्तरिक्षमोतं मनः सह प्राणैश्च सर्वैः ।\nतमेवैकं जानथ आत्मानमन्या वाचो विमुञ्चथामृतस्यैष सेतुः ॥ ५॥\nअरा इव रथनाभौ संहता यत्र नाड्यः। स एषोऽन्तश्चरते बहुधा जायमानः ।\nओमित्येवं ध्यायथ आत्मानं स्वस्ति वः पाराय तमसः परस्तात् ॥ ६॥\nयः सर्वज्ञः सर्वविद्यस्यैष महिमा भुवि । दिव्ये ब्रह्मपुरे ह्येष व्योमन्यात्मा प्रतिष्ठितः ॥\nमनोमयः प्राणशरीरनेता\nप्रतिष्ठितोऽन्ने हृदयं सन्निधाय ।\nतद्विज्ञानेन परिपश्यन्ति धीरा\nआनन्दरूपममृतं यद्विभाति ॥ ७॥\nभिद्यते हृदयग्रन्थिश्छिद्यन्ते सर्वसंशयाः ।\nक्षीयन्ते चास्य कर्माणि तस्मिन्दृष्टे परावरे ॥ ८॥\nहिरण्मये परे कोशे विरजं ब्रह्म निष्कलम् ।\nतच्छुभ्रं ज्योतिषां ज्योतिस्तद्यदात्मविदो विदुः ॥ ९॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १०॥\nब्रह्मैवेदममृतं पुरस्ताद् ब्रह्म पश्चाद् ब्रह्म दक्षिणतश्चोत्तरेण ।\nअधश्चोर्ध्वं च प्रसृतं ब्रह्मैवेदं विश्वमिदं वरिष्ठम् ॥ ११॥\n॥ इति मुण्डकोपनिषदि द्वितीयमुण्डके द्वितीयः खण्डः ॥\n॥ तृतीय मुण्डके प्रथमः खण्डः ॥\nद्वा सुपर्णा सयुजा सखाया समानं वृक्षं परिषस्वजाते ।\nतयोरन्यः पिप्पलं स्वाद्वत्ति अनश्नन्नन्योऽभिचाकशीति ॥ १॥\nसमाने वृक्षे पुरुषो निमग्नोऽनीशया शोचति मुह्यमानः ।\nजुष्टं यदा पश्यत्यन्यमीशमस्य महिमानमिति वीतशोकः ॥ २॥\nयदा पश्यः पश्यते रुक्मवर्णं कर्तारमीशं पुरुषं ब्रह्मयोनिम् ।\nतदा विद्वान्पुण्यपापे विधूय निरञ्जनः परमं साम्यमुपैति ॥ ३॥\nप्राणो ह्येष यः सर्वभूतैर्विभाति विजानन्विद्वान्भवते नातिवादी ।\nआत्मक्रीड आत्मरतिः क्रियावानेष ब्रह्मविदां वरिष्ठः ॥ ४॥\nसत्येन लभ्यस्तपसा ह्येष आत्मा सम्यग्ज्ञानेन ब्रह्मचर्येण नित्यम् ।\nअन्तः शरीरे ज्योतिर्मयो हि शुभ्रो यं पश्यन्ति यतयः क्षीणदोषाः ॥ ५॥\nसत्यमेव जयते नानृतं सत्येन पन्था विततो देवयानः ।\nयेनाऽऽक्रमन्त्यृषयो ह्याप्तकामा यत्र तत्सत्यस्य परमं निधानम् ॥ ६॥\nबृहच्च तद्दिव्यमचिन्त्यरूपं सूक्ष्माच्च तत्सूक्ष्मतरं विभाति ।\nदूरात्सुदूरे तदिहान्तिके च पश्यन्त्विहैव निहितं गुहायाम् ॥ ७॥\nन चक्षुषा गृह्यते नापि वाचा नान्यैर्देवैस्तपसा कर्मणा वा ।\nज्ञानप्रसादेन विशुद्धसत्त्वस्ततस्तु तं पश्यते निष्कलं ध्यायमानः ॥ ८॥\nएषोऽणुरात्मा चेतसा वेदितव्यो यस्मिन्प्राणः पञ्चधा संविवेश ।\nप्राणैश्चित्तं सर्वमोतं प्रजानां यस्मिन्विशुद्धे विभवत्येष आत्मा ॥ ९॥\nयं यं लोकं मनसा संविभाति विशुद्धसत्त्वः कामयते यांश्च कामान् ।\nतं तं लोकं जयते तांश्च कामांस्तस्मादात्मज्ञं ह्यर्चयेत्भूतिकामः ॥ १०॥\n॥ इति मुण्डकोपनिषदि तृतीयमुण्डके प्रथमः खण्डः ॥\n॥ तृतीयमुण्डके द्वितीयः खण्डः ॥\nस वेदैतत्परमं ब्रह्म धाम यत्र विश्वं निहितं भाति शुभ्रम् ।\nउपासते पुरुषं ये ह्यकामास्ते शुक्रमेतदतिवर्तन्ति धीराः ॥ १॥\nकामान्यः कामयते मन्यमानः स कामभिर्जायते तत्र तत्र ।\nपर्याप्तकामस्य कृतात्मनस्तु इहैव सर्वे प्रविलीयन्ति कामाः ॥ २॥\nनायमात्मा प्रवचनेन लभ्यो न मेधया न बहुना श्रुतेन ।\nयमेवैष वृणुते तेन लभ्यस्तस्यैष आत्मा विवृणुते तनूं स्वाम् ॥ ३॥\nनायमात्मा बलहीनेन लभ्यो न च प्रमादात्तपसो वाप्यलिङ्गात् ।\nएतैरुपायैर्यतते यस्तु विद्वांस्तस्यैष आत्मा विशते ब्रह्मधाम ॥ ४॥\nसम्प्राप्यैनमृषयो ज्ञानतृप्ताः कृतात्मानो वीतरागाः प्रशान्ताः\nते सर्वगं सर्वतः प्राप्य धीराः युक्तात्मानः सर्वमेवाविशन्ति ॥ ५॥\nवेदान्तविज्ञानसुनिश्चितार्थाः संन्यासयोगाद्यतयः शुद्धसत्त्वाः ।\nते ब्रह्मलोकेषु परान्तकाले परामृताः परिमुच्यन्ति सर्वे ॥ ६॥\nगताः कलाः पञ्चदश प्रतिष्ठा देवाश्च सर्वे प्रतिदेवतासु ।\nकर्माणि विज्ञानमयश्च आत्मा परेऽव्यये सर्व एकीभवन्ति ॥ ७॥\nयथा नद्यः स्यन्दमानाः समुद्रेऽस्तं गच्छन्ति नामरूपे विहाय ।\nतथा विद्वान्नामरूपाद्विमुक्तः परात्परं पुरुषमुपैति दिव्यम् ॥ ८॥\nस यो ह वै तत्परमं ब्रह्म वेद ब्रह्मैव भवति नास्याब्रह्मवित्कुले भवति ।\nतरति शोकं तरति पाप्मानं गुहाग्रन्थिभ्यो विमुक्तोऽमृतो भवति ॥ ९॥\nतदेतदृचाऽभ्युक्तम्  \nक्रियावन्तः श्रोत्रिया ब्रह्मनिष्ठाः स्वयं जुह्वत एकर्षिं श्रद्धयन्तः ।\nतेषामेवैतां ब्रह्मविद्यां वदेत शिरोव्रतं विधिवद्यैस्तु चीर्णम् ॥ १०॥\nतदेतत्सत्यमृषिरङ्गिराः पुरोवाच नैतदचीर्णव्रतोऽधीते ।\nनमः परमऋषिभ्यो नमः परमऋषिभ्यः ॥ ११॥\n॥ इति मुण्डकोपनिषदि तृतीयमुण्डके द्वितीयः खण्डः ॥\n॥ इत्यथर्ववेदीय मुण्डकोपनिषत्समाप्ता ॥\nॐ भद्रं कर्णेभिः श्रुणुयाम देवा भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/mundakopanishad/", "category": "upanishad", "text": "॥ मुण्डकोपनिषत् ॥\n॥ श्रीः॥\n॥ मुण्डकोपनिषत् ॥\nॐ भद्रं कर्णेभिः श्रुणुयाम देवाः भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥\n॥ ॐ ब्रह्मणे नमः ॥\n॥ प्रथममुण्डके प्रथमः खण्डः ॥\nॐ ब्रह्मा देवानां प्रथमः संबभूव विश्वस्य कर्ताभुवनस्य गोप्ता ।\nस ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राह ॥ १॥\nअथर्वणे यां प्रवदेत ब्रह्माऽथर्वा तां पुरोवाचाङ्गिरे ब्रह्मविद्याम् ।\nस भारद्वाजाय सत्यवाहाय प्राह भारद्वाजोऽङ्गिरसे परावराम् ॥ २॥\nशौनको ह वै महाशालोऽङ्गिरसं विधिवदुपसन्नः पप्रच्छ\nकस्मिन्नु भगवो विज्ञाते सर्वमिदं विज्ञातं भवतीति ॥ ३॥\nतस्मै स होवाच । द्वे विद्ये वेदितव्ये इति ह स्म\nयद्ब्रह्मविदो वदन्ति परा चैवापरा च ॥ ४॥\nतत्रापरा  ऋग्वेदो यजुर्वेदः सामवेदोऽथर्ववेदः\nशिक्षा कल्पो व्याकरणं निरुक्तं छन्दो ज्योतिषमिति ।\nअथ परा यया तदक्षरमधिगम्यते ॥ ५॥\nयत्तदद्रेश्यमग्राह्यमगोत्रमवर्णमचक्षुःश्रोत्रं तदपाणिपादम् ।\nनित्यं विभुं सर्वगतं सुसूक्ष्मं तदव्ययं यद्भूतयोनिं परिपश्यन्ति धीराः ॥ ६॥\nयथोर्णनाभिः सृजते गृह्णते च यथा पृथिव्यामोषधयः संभवन्ति ।\nयथा सतः पुरुषात्केशलोमानि तथाऽक्षरात्संभवतीह विश्वम् ॥ ७॥\nतपसा चीयते ब्रह्म ततोऽन्नमभिजायते ।\nअन्नात्प्राणो मनः सत्यं लोकाः कर्मसु चामृतम् ॥ ८॥\nयः सर्वज्ञः सर्वविद्यस्य ज्ञानमयं तपः ।\nतस्मादेतद्ब्रह्म नाम रूपमन्नं च जायाते ॥ ९॥\n॥ इति मुण्डकोपनिषदि प्रथममुण्डके प्रथमः खण्डः ॥\n॥ प्रथममुण्डके द्वितीयः खण्डः ॥\nतदेतत्सत्यं मन्त्रेषु कर्माणि कवयो यान्यपश्यंस्तानि त्रेतायां बहुधा संततानि ।\nतान्याचरथ नियतं सत्यकामा एष वः पन्थाः सुकृतस्य लोके ॥ १॥\nयदा लेलायते ह्यर्चिः समिद्धे हव्यवाहने ।\nतदाऽऽज्यभागावन्तरेणाऽऽहुतीः प्रतिपादयेत् ॥ २॥\nयस्याग्निहोत्रमदर्शमपौर्णमासमचातुर्मास्यमनाग्रयणमतिथिवर्जितं च ।\nअहुतमवैश्वदेवमविधिना हुतमासप्तमांस्तस्य लोकान्हिनस्ति ॥ ३॥\nकाली कराली च मनोजवा च सुलोहिता या च सुधूम्रवर्णा ।\nस्फुलिङ्गिनी विश्वरुची च देवी लेलायमाना इति सप्त जिह्वाः ॥ ४॥\nएतेषु यश्चरते भ्राजमानेषु यथाकालं चाहुतयो ह्याददायन् ।\nतं नयन्त्येताः सूर्यस्य रश्मयो यत्र देवानां पतिरेकोऽधिवासः ॥ ५॥\nएह्येहीति तमाहुतयः सुवर्चसः सूर्यस्य रश्मिभिर्यजमानं वहन्ति ।\nप्रियां वाचमभिवदन्त्योऽर्चयन्त्य एष वः पुण्यः सुकृतो ब्रह्मलोकः ॥ ६॥\nप्लवा ह्येते अदृढा यज्ञरूपा अष्टादशोक्तमवरं येषु कर्म ।\nएतच्छ्रेयो येऽभिनन्दन्ति मूढा जरामृत्युं ते पुनरेवापि यन्ति ॥ ७॥\nअविद्यायामन्तरे वर्तमानाः स्वयं धीराः पण्डितं मन्यमानाः ।\nजङ्घन्यमानाः परियन्ति मूढा अन्धेनैव नीयमाना यथान्धाः ॥ ८॥\nअविद्यायां बहुधा वर्तमानाः वयं कृतार्था इत्यभिमन्यन्ति बालाः ।\nयत्कर्मिणो न प्रवेदयन्ति रागात्तेनातुराः क्षीणलोकाश्च्यवन्ते ॥ ९॥\nइष्टापूर्तं मन्यमाना वरिष्ठं नान्यच्छ्रेयो वेदयन्ते प्रमूढाः ।\nनाकस्य पृष्ठे ते सुकृतेऽनुभूत्वेमं लोकं हीनतरं वा विशन्ति ॥ १०॥\nतपःश्रद्धे ये ह्युपवसन्त्यरण्ये शान्ता विद्वांसो भैक्ष्यचर्यां चरन्तः ।\nसूर्यद्वारेण ते विरजाः प्रयान्ति यत्रामृतः स पुरुषो ह्यव्ययात्मा ॥ ११॥\nपरीक्ष्य लोकान्कर्मचितान्ब्राह्मणो निर्वेदमायान्नास्त्यकृतः कृतेन ।\nतद्विज्ञानार्थं स गुरुमेवाभिगच्छेत् समित्पाणिः श्रोत्रियं ब्रह्मनिष्ठम् ॥ १२॥\nतस्मै स विद्वानुपसन्नाय सम्यक् प्रशान्तचित्ताय शमान्विताय ।\nयेनाक्षरं पुरुषं वेद सत्यं प्रोवाच तां तत्त्वतो ब्रह्मविद्याम् ॥ १३॥\n॥ इति मुण्डकोपनिषदि प्रथममुण्डके द्वितीयः खण्डः ॥\n॥ द्वितीय मुण्डके प्रथमः खण्डः ॥\nतदेतत्सत्यं यथा सुदीप्तात् पावकाद्विस्फुलिङ्गाः सहस्रशः प्रभवन्ते सरूपाः ।\nतथाऽक्षराद्विविधाः सोम्य भावाः प्रजायन्ते तत्र चैवापि यन्ति ॥ १॥\nदिव्यो ह्यमूर्तः पुरुषः सबाह्याभ्यन्तरो ह्यजः ।\nअप्राणो ह्यमनाः शुभ्रो ह्यक्षरात्परतः परः ॥ २॥\nएतस्माज्जायते प्राणो मनः सर्वेन्द्रियाणि च ।\nखं वायुर्ज्योतिरापः पृथिवी विश्वस्य धारिणी ॥ ३॥\nअग्नीर्मूर्धा चक्षुषी चन्द्रसूर्यौ दिशः श्रोत्रे वाग् विवृताश्च वेदाः ।\nवायुः प्राणो हृदयं विश्वमस्य पद्भ्यां पृथिवी ह्येष सर्वभूतान्तरात्मा ॥ ४॥\nतस्मादग्निः समिधो यस्य सूर्यः सोमात्पर्जन्य ओषधयः पृथिव्याम् ।\nपुमान् रेतः सिञ्चति योषितायां बह्वीः प्रजाः पुरुषात्सम्प्रसूताः ॥ ५॥\nतस्मादृचः साम यजू षि दीक्षा यज्ञाश्च सर्वे क्रतवो दक्षिणाश्च ।\nसंवत्सरश्च यजमानश्च लोकाः सोमो यत्र पवते यत्र सूर्यः ॥ ६॥\nतस्माच्च देवा बहुधा सम्प्रसूताः साध्या मनुष्याः पशवो वयांसि ।\nप्राणापानौ व्रीहियवौ तपश्च श्रद्धा सत्यं ब्रह्मचर्यं विधिश्च ॥ ७॥\nसप्त प्राणाः प्रभवन्ति तस्मात्सप्तार्चिषः समिधः सप्त होमाः ।\nसप्तेमे लोका येषु चरन्ति प्राणा गुहाशया निहिताः सप्त सप्त ॥ ८॥\nअतः समुद्रा गिरयश्च सर्वे अस्मात्स्यन्दन्ते सिन्धवः सर्वरूपाः ।\nअतश्च सर्वा ओषधयो रसश्च येनैष भूतैस्तिष्ठते ह्यन्तरात्मा ॥ ९॥\nपुरुष एवेदं विश्वं कर्म तपो ब्रह्म परामृतम् ।\nएतद्यो वेद निहितं गुहायां सोऽविद्याग्रन्थिं विकिरतीह सोम्य ॥ १०॥\n॥ इति मुण्डकोपनिषदि द्वितीयमुण्डके प्रथमः खण्डः ॥\n॥ द्वितीय मुण्डके द्वितीयः खण्डः ॥\nआविः संनिहितं गुहाचरं नाम महत्पदमत्रैतत्समर्पितम् ।\nएजत्प्राणन्निमिषच्च यदेतज्जानथ सदसद्वरेण्यं परं विज्ञानाद्यद्वरिष्ठं प्रजानाम् ॥ १॥\nयदर्चिमद्यदणुभ्योऽणु च यस्मिंल्लोका निहिता लोकिनश्च ।\nतदेतदक्षरं ब्रह्म स प्राणस्तदु वाङ्मनः तदेतत्सत्यं तदमृतं तद्वेद्धव्यं सोम्य विद्धि ॥ २॥\nधनुर्गृहीत्वौपनिषदं महास्त्रं शरं ह्युपासानिशितं सन्दधीत ।\nआयम्य तद्भावगतेन चेतसा लक्ष्यं तदेवाक्षरं सोम्य विद्धि ॥ ३॥\nप्रणवो धनुः शरो ह्यात्मा ब्रह्म तल्लक्ष्यमुच्यते ।\nअप्रमत्तेन वेद्धव्यं शरवत्तन्मयो भवेत् ॥ ४॥\nयस्मिन्द्यौः पृथिवी चान्तरिक्षमोतं मनः सह प्राणैश्च सर्वैः ।\nतमेवैकं जानथ आत्मानमन्या वाचो विमुञ्चथामृतस्यैष सेतुः ॥ ५॥\nअरा इव रथनाभौ संहता यत्र नाड्यः। स एषोऽन्तश्चरते बहुधा जायमानः ।\nओमित्येवं ध्यायथ आत्मानं स्वस्ति वः पाराय तमसः परस्तात् ॥ ६॥\nयः सर्वज्ञः सर्वविद्यस्यैष महिमा भुवि । दिव्ये ब्रह्मपुरे ह्येष व्योमन्यात्मा प्रतिष्ठितः ॥\nमनोमयः प्राणशरीरनेता\nप्रतिष्ठितोऽन्ने हृदयं सन्निधाय ।\nतद्विज्ञानेन परिपश्यन्ति धीरा\nआनन्दरूपममृतं यद्विभाति ॥ ७॥\nभिद्यते हृदयग्रन्थिश्छिद्यन्ते सर्वसंशयाः ।\nक्षीयन्ते चास्य कर्माणि तस्मिन्दृष्टे परावरे ॥ ८॥\nहिरण्मये परे कोशे विरजं ब्रह्म निष्कलम् ।\nतच्छुभ्रं ज्योतिषां ज्योतिस्तद्यदात्मविदो विदुः ॥ ९॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १०॥\nब्रह्मैवेदममृतं पुरस्ताद् ब्रह्म पश्चाद् ब्रह्म दक्षिणतश्चोत्तरेण ।\nअधश्चोर्ध्वं च प्रसृतं ब्रह्मैवेदं विश्वमिदं वरिष्ठम् ॥ ११॥\n॥ इति मुण्डकोपनिषदि द्वितीयमुण्डके द्वितीयः खण्डः ॥\n॥ तृतीय मुण्डके प्रथमः खण्डः ॥\nद्वा सुपर्णा सयुजा सखाया समानं वृक्षं परिषस्वजाते ।\nतयोरन्यः पिप्पलं स्वाद्वत्ति अनश्नन्नन्योऽभिचाकशीति ॥ १॥\nसमाने वृक्षे पुरुषो निमग्नोऽनीशया शोचति मुह्यमानः ।\nजुष्टं यदा पश्यत्यन्यमीशमस्य महिमानमिति वीतशोकः ॥ २॥\nयदा पश्यः पश्यते रुक्मवर्णं कर्तारमीशं पुरुषं ब्रह्मयोनिम् ।\nतदा विद्वान्पुण्यपापे विधूय निरञ्जनः परमं साम्यमुपैति ॥ ३॥\nप्राणो ह्येष यः सर्वभूतैर्विभाति विजानन्विद्वान्भवते नातिवादी ।\nआत्मक्रीड आत्मरतिः क्रियावानेष ब्रह्मविदां वरिष्ठः ॥ ४॥\nसत्येन लभ्यस्तपसा ह्येष आत्मा सम्यग्ज्ञानेन ब्रह्मचर्येण नित्यम् ।\nअन्तः शरीरे ज्योतिर्मयो हि शुभ्रो यं पश्यन्ति यतयः क्षीणदोषाः ॥ ५॥\nसत्यमेव जयते नानृतं सत्येन पन्था विततो देवयानः ।\nयेनाऽऽक्रमन्त्यृषयो ह्याप्तकामा यत्र तत्सत्यस्य परमं निधानम् ॥ ६॥\nबृहच्च तद्दिव्यमचिन्त्यरूपं सूक्ष्माच्च तत्सूक्ष्मतरं विभाति ।\nदूरात्सुदूरे तदिहान्तिके च पश्यन्त्विहैव निहितं गुहायाम् ॥ ७॥\nन चक्षुषा गृह्यते नापि वाचा नान्यैर्देवैस्तपसा कर्मणा वा ।\nज्ञानप्रसादेन विशुद्धसत्त्वस्ततस्तु तं पश्यते निष्कलं ध्यायमानः ॥ ८॥\nएषोऽणुरात्मा चेतसा वेदितव्यो यस्मिन्प्राणः पञ्चधा संविवेश ।\nप्राणैश्चित्तं सर्वमोतं प्रजानां यस्मिन्विशुद्धे विभवत्येष आत्मा ॥ ९॥\nयं यं लोकं मनसा संविभाति विशुद्धसत्त्वः कामयते यांश्च कामान् ।\nतं तं लोकं जयते तांश्च कामांस्तस्मादात्मज्ञं ह्यर्चयेत्भूतिकामः ॥ १०॥\n॥ इति मुण्डकोपनिषदि तृतीयमुण्डके प्रथमः खण्डः ॥\n॥ तृतीयमुण्डके द्वितीयः खण्डः ॥\nस वेदैतत्परमं ब्रह्म धाम यत्र विश्वं निहितं भाति शुभ्रम् ।\nउपासते पुरुषं ये ह्यकामास्ते शुक्रमेतदतिवर्तन्ति धीराः ॥ १॥\nकामान्यः कामयते मन्यमानः स कामभिर्जायते तत्र तत्र ।\nपर्याप्तकामस्य कृतात्मनस्तु इहैव सर्वे प्रविलीयन्ति कामाः ॥ २॥\nनायमात्मा प्रवचनेन लभ्यो न मेधया न बहुना श्रुतेन ।\nयमेवैष वृणुते तेन लभ्यस्तस्यैष आत्मा विवृणुते तनूं स्वाम् ॥ ३॥\nनायमात्मा बलहीनेन लभ्यो न च प्रमादात्तपसो वाप्यलिङ्गात् ।\nएतैरुपायैर्यतते यस्तु विद्वांस्तस्यैष आत्मा विशते ब्रह्मधाम ॥ ४॥\nसम्प्राप्यैनमृषयो ज्ञानतृप्ताः कृतात्मानो वीतरागाः प्रशान्ताः\nते सर्वगं सर्वतः प्राप्य धीराः युक्तात्मानः सर्वमेवाविशन्ति ॥ ५॥\nवेदान्तविज्ञानसुनिश्चितार्थाः संन्यासयोगाद्यतयः शुद्धसत्त्वाः ।\nते ब्रह्मलोकेषु परान्तकाले परामृताः परिमुच्यन्ति सर्वे ॥ ६॥\nगताः कलाः पञ्चदश प्रतिष्ठा देवाश्च सर्वे प्रतिदेवतासु ।\nकर्माणि विज्ञानमयश्च आत्मा परेऽव्यये सर्व एकीभवन्ति ॥ ७॥\nयथा नद्यः स्यन्दमानाः समुद्रेऽस्तं गच्छन्ति नामरूपे विहाय ।\nतथा विद्वान्नामरूपाद्विमुक्तः परात्परं पुरुषमुपैति दिव्यम् ॥ ८॥\nस यो ह वै तत्परमं ब्रह्म वेद ब्रह्मैव भवति नास्याब्रह्मवित्कुले भवति ।\nतरति शोकं तरति पाप्मानं गुहाग्रन्थिभ्यो विमुक्तोऽमृतो भवति ॥ ९॥\nतदेतदृचाऽभ्युक्तम्  \nक्रियावन्तः श्रोत्रिया ब्रह्मनिष्ठाः स्वयं जुह्वत एकर्षिं श्रद्धयन्तः ।\nतेषामेवैतां ब्रह्मविद्यां वदेत शिरोव्रतं विधिवद्यैस्तु चीर्णम् ॥ १०॥\nतदेतत्सत्यमृषिरङ्गिराः पुरोवाच नैतदचीर्णव्रतोऽधीते ।\nनमः परमऋषिभ्यो नमः परमऋषिभ्यः ॥ ११॥\n॥ इति मुण्डकोपनिषदि तृतीयमुण्डके द्वितीयः खण्डः ॥\n॥ इत्यथर्ववेदीय मुण्डकोपनिषत्समाप्ता ॥\nॐ भद्रं कर्णेभिः श्रुणुयाम देवा भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/mundakopanishad/", "category": "upanishad", "text": "॥ मुण्डकोपनिषत् ॥\n॥ श्रीः॥\n॥ मुण्डकोपनिषत् ॥\nॐ भद्रं कर्णेभिः श्रुणुयाम देवाः भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥\n॥ ॐ ब्रह्मणे नमः ॥\n॥ प्रथममुण्डके प्रथमः खण्डः ॥\nॐ ब्रह्मा देवानां प्रथमः संबभूव विश्वस्य कर्ताभुवनस्य गोप्ता ।\nस ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राह ॥ १॥\nअथर्वणे यां प्रवदेत ब्रह्माऽथर्वा तां पुरोवाचाङ्गिरे ब्रह्मविद्याम् ।\nस भारद्वाजाय सत्यवाहाय प्राह भारद्वाजोऽङ्गिरसे परावराम् ॥ २॥\nशौनको ह वै महाशालोऽङ्गिरसं विधिवदुपसन्नः पप्रच्छ\nकस्मिन्नु भगवो विज्ञाते सर्वमिदं विज्ञातं भवतीति ॥ ३॥\nतस्मै स होवाच । द्वे विद्ये वेदितव्ये इति ह स्म\nयद्ब्रह्मविदो वदन्ति परा चैवापरा च ॥ ४॥\nतत्रापरा  ऋग्वेदो यजुर्वेदः सामवेदोऽथर्ववेदः\nशिक्षा कल्पो व्याकरणं निरुक्तं छन्दो ज्योतिषमिति ।\nअथ परा यया तदक्षरमधिगम्यते ॥ ५॥\nयत्तदद्रेश्यमग्राह्यमगोत्रमवर्णमचक्षुःश्रोत्रं तदपाणिपादम् ।\nनित्यं विभुं सर्वगतं सुसूक्ष्मं तदव्ययं यद्भूतयोनिं परिपश्यन्ति धीराः ॥ ६॥\nयथोर्णनाभिः सृजते गृह्णते च यथा पृथिव्यामोषधयः संभवन्ति ।\nयथा सतः पुरुषात्केशलोमानि तथाऽक्षरात्संभवतीह विश्वम् ॥ ७॥\nतपसा चीयते ब्रह्म ततोऽन्नमभिजायते ।\nअन्नात्प्राणो मनः सत्यं लोकाः कर्मसु चामृतम् ॥ ८॥\nयः सर्वज्ञः सर्वविद्यस्य ज्ञानमयं तपः ।\nतस्मादेतद्ब्रह्म नाम रूपमन्नं च जायाते ॥ ९॥\n॥ इति मुण्डकोपनिषदि प्रथममुण्डके प्रथमः खण्डः ॥\n॥ प्रथममुण्डके द्वितीयः खण्डः ॥\nतदेतत्सत्यं मन्त्रेषु कर्माणि कवयो यान्यपश्यंस्तानि त्रेतायां बहुधा संततानि ।\nतान्याचरथ नियतं सत्यकामा एष वः पन्थाः सुकृतस्य लोके ॥ १॥\nयदा लेलायते ह्यर्चिः समिद्धे हव्यवाहने ।\nतदाऽऽज्यभागावन्तरेणाऽऽहुतीः प्रतिपादयेत् ॥ २॥\nयस्याग्निहोत्रमदर्शमपौर्णमासमचातुर्मास्यमनाग्रयणमतिथिवर्जितं च ।\nअहुतमवैश्वदेवमविधिना हुतमासप्तमांस्तस्य लोकान्हिनस्ति ॥ ३॥\nकाली कराली च मनोजवा च सुलोहिता या च सुधूम्रवर्णा ।\nस्फुलिङ्गिनी विश्वरुची च देवी लेलायमाना इति सप्त जिह्वाः ॥ ४॥\nएतेषु यश्चरते भ्राजमानेषु यथाकालं चाहुतयो ह्याददायन् ।\nतं नयन्त्येताः सूर्यस्य रश्मयो यत्र देवानां पतिरेकोऽधिवासः ॥ ५॥\nएह्येहीति तमाहुतयः सुवर्चसः सूर्यस्य रश्मिभिर्यजमानं वहन्ति ।\nप्रियां वाचमभिवदन्त्योऽर्चयन्त्य एष वः पुण्यः सुकृतो ब्रह्मलोकः ॥ ६॥\nप्लवा ह्येते अदृढा यज्ञरूपा अष्टादशोक्तमवरं येषु कर्म ।\nएतच्छ्रेयो येऽभिनन्दन्ति मूढा जरामृत्युं ते पुनरेवापि यन्ति ॥ ७॥\nअविद्यायामन्तरे वर्तमानाः स्वयं धीराः पण्डितं मन्यमानाः ।\nजङ्घन्यमानाः परियन्ति मूढा अन्धेनैव नीयमाना यथान्धाः ॥ ८॥\nअविद्यायां बहुधा वर्तमानाः वयं कृतार्था इत्यभिमन्यन्ति बालाः ।\nयत्कर्मिणो न प्रवेदयन्ति रागात्तेनातुराः क्षीणलोकाश्च्यवन्ते ॥ ९॥\nइष्टापूर्तं मन्यमाना वरिष्ठं नान्यच्छ्रेयो वेदयन्ते प्रमूढाः ।\nनाकस्य पृष्ठे ते सुकृतेऽनुभूत्वेमं लोकं हीनतरं वा विशन्ति ॥ १०॥\nतपःश्रद्धे ये ह्युपवसन्त्यरण्ये शान्ता विद्वांसो भैक्ष्यचर्यां चरन्तः ।\nसूर्यद्वारेण ते विरजाः प्रयान्ति यत्रामृतः स पुरुषो ह्यव्ययात्मा ॥ ११॥\nपरीक्ष्य लोकान्कर्मचितान्ब्राह्मणो निर्वेदमायान्नास्त्यकृतः कृतेन ।\nतद्विज्ञानार्थं स गुरुमेवाभिगच्छेत् समित्पाणिः श्रोत्रियं ब्रह्मनिष्ठम् ॥ १२॥\nतस्मै स विद्वानुपसन्नाय सम्यक् प्रशान्तचित्ताय शमान्विताय ।\nयेनाक्षरं पुरुषं वेद सत्यं प्रोवाच तां तत्त्वतो ब्रह्मविद्याम् ॥ १३॥\n॥ इति मुण्डकोपनिषदि प्रथममुण्डके द्वितीयः खण्डः ॥\n॥ द्वितीय मुण्डके प्रथमः खण्डः ॥\nतदेतत्सत्यं यथा सुदीप्तात् पावकाद्विस्फुलिङ्गाः सहस्रशः प्रभवन्ते सरूपाः ।\nतथाऽक्षराद्विविधाः सोम्य भावाः प्रजायन्ते तत्र चैवापि यन्ति ॥ १॥\nदिव्यो ह्यमूर्तः पुरुषः सबाह्याभ्यन्तरो ह्यजः ।\nअप्राणो ह्यमनाः शुभ्रो ह्यक्षरात्परतः परः ॥ २॥\nएतस्माज्जायते प्राणो मनः सर्वेन्द्रियाणि च ।\nखं वायुर्ज्योतिरापः पृथिवी विश्वस्य धारिणी ॥ ३॥\nअग्नीर्मूर्धा चक्षुषी चन्द्रसूर्यौ दिशः श्रोत्रे वाग् विवृताश्च वेदाः ।\nवायुः प्राणो हृदयं विश्वमस्य पद्भ्यां पृथिवी ह्येष सर्वभूतान्तरात्मा ॥ ४॥\nतस्मादग्निः समिधो यस्य सूर्यः सोमात्पर्जन्य ओषधयः पृथिव्याम् ।\nपुमान् रेतः सिञ्चति योषितायां बह्वीः प्रजाः पुरुषात्सम्प्रसूताः ॥ ५॥\nतस्मादृचः साम यजू षि दीक्षा यज्ञाश्च सर्वे क्रतवो दक्षिणाश्च ।\nसंवत्सरश्च यजमानश्च लोकाः सोमो यत्र पवते यत्र सूर्यः ॥ ६॥\nतस्माच्च देवा बहुधा सम्प्रसूताः साध्या मनुष्याः पशवो वयांसि ।\nप्राणापानौ व्रीहियवौ तपश्च श्रद्धा सत्यं ब्रह्मचर्यं विधिश्च ॥ ७॥\nसप्त प्राणाः प्रभवन्ति तस्मात्सप्तार्चिषः समिधः सप्त होमाः ।\nसप्तेमे लोका येषु चरन्ति प्राणा गुहाशया निहिताः सप्त सप्त ॥ ८॥\nअतः समुद्रा गिरयश्च सर्वे अस्मात्स्यन्दन्ते सिन्धवः सर्वरूपाः ।\nअतश्च सर्वा ओषधयो रसश्च येनैष भूतैस्तिष्ठते ह्यन्तरात्मा ॥ ९॥\nपुरुष एवेदं विश्वं कर्म तपो ब्रह्म परामृतम् ।\nएतद्यो वेद निहितं गुहायां सोऽविद्याग्रन्थिं विकिरतीह सोम्य ॥ १०॥\n॥ इति मुण्डकोपनिषदि द्वितीयमुण्डके प्रथमः खण्डः ॥\n॥ द्वितीय मुण्डके द्वितीयः खण्डः ॥\nआविः संनिहितं गुहाचरं नाम महत्पदमत्रैतत्समर्पितम् ।\nएजत्प्राणन्निमिषच्च यदेतज्जानथ सदसद्वरेण्यं परं विज्ञानाद्यद्वरिष्ठं प्रजानाम् ॥ १॥\nयदर्चिमद्यदणुभ्योऽणु च यस्मिंल्लोका निहिता लोकिनश्च ।\nतदेतदक्षरं ब्रह्म स प्राणस्तदु वाङ्मनः तदेतत्सत्यं तदमृतं तद्वेद्धव्यं सोम्य विद्धि ॥ २॥\nधनुर्गृहीत्वौपनिषदं महास्त्रं शरं ह्युपासानिशितं सन्दधीत ।\nआयम्य तद्भावगतेन चेतसा लक्ष्यं तदेवाक्षरं सोम्य विद्धि ॥ ३॥\nप्रणवो धनुः शरो ह्यात्मा ब्रह्म तल्लक्ष्यमुच्यते ।\nअप्रमत्तेन वेद्धव्यं शरवत्तन्मयो भवेत् ॥ ४॥\nयस्मिन्द्यौः पृथिवी चान्तरिक्षमोतं मनः सह प्राणैश्च सर्वैः ।\nतमेवैकं जानथ आत्मानमन्या वाचो विमुञ्चथामृतस्यैष सेतुः ॥ ५॥\nअरा इव रथनाभौ संहता यत्र नाड्यः। स एषोऽन्तश्चरते बहुधा जायमानः ।\nओमित्येवं ध्यायथ आत्मानं स्वस्ति वः पाराय तमसः परस्तात् ॥ ६॥\nयः सर्वज्ञः सर्वविद्यस्यैष महिमा भुवि । दिव्ये ब्रह्मपुरे ह्येष व्योमन्यात्मा प्रतिष्ठितः ॥\nमनोमयः प्राणशरीरनेता\nप्रतिष्ठितोऽन्ने हृदयं सन्निधाय ।\nतद्विज्ञानेन परिपश्यन्ति धीरा\nआनन्दरूपममृतं यद्विभाति ॥ ७॥\nभिद्यते हृदयग्रन्थिश्छिद्यन्ते सर्वसंशयाः ।\nक्षीयन्ते चास्य कर्माणि तस्मिन्दृष्टे परावरे ॥ ८॥\nहिरण्मये परे कोशे विरजं ब्रह्म निष्कलम् ।\nतच्छुभ्रं ज्योतिषां ज्योतिस्तद्यदात्मविदो विदुः ॥ ९॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १०॥\nब्रह्मैवेदममृतं पुरस्ताद् ब्रह्म पश्चाद् ब्रह्म दक्षिणतश्चोत्तरेण ।\nअधश्चोर्ध्वं च प्रसृतं ब्रह्मैवेदं विश्वमिदं वरिष्ठम् ॥ ११॥\n॥ इति मुण्डकोपनिषदि द्वितीयमुण्डके द्वितीयः खण्डः ॥\n॥ तृतीय मुण्डके प्रथमः खण्डः ॥\nद्वा सुपर्णा सयुजा सखाया समानं वृक्षं परिषस्वजाते ।\nतयोरन्यः पिप्पलं स्वाद्वत्ति अनश्नन्नन्योऽभिचाकशीति ॥ १॥\nसमाने वृक्षे पुरुषो निमग्नोऽनीशया शोचति मुह्यमानः ।\nजुष्टं यदा पश्यत्यन्यमीशमस्य महिमानमिति वीतशोकः ॥ २॥\nयदा पश्यः पश्यते रुक्मवर्णं कर्तारमीशं पुरुषं ब्रह्मयोनिम् ।\nतदा विद्वान्पुण्यपापे विधूय निरञ्जनः परमं साम्यमुपैति ॥ ३॥\nप्राणो ह्येष यः सर्वभूतैर्विभाति विजानन्विद्वान्भवते नातिवादी ।\nआत्मक्रीड आत्मरतिः क्रियावानेष ब्रह्मविदां वरिष्ठः ॥ ४॥\nसत्येन लभ्यस्तपसा ह्येष आत्मा सम्यग्ज्ञानेन ब्रह्मचर्येण नित्यम् ।\nअन्तः शरीरे ज्योतिर्मयो हि शुभ्रो यं पश्यन्ति यतयः क्षीणदोषाः ॥ ५॥\nसत्यमेव जयते नानृतं सत्येन पन्था विततो देवयानः ।\nयेनाऽऽक्रमन्त्यृषयो ह्याप्तकामा यत्र तत्सत्यस्य परमं निधानम् ॥ ६॥\nबृहच्च तद्दिव्यमचिन्त्यरूपं सूक्ष्माच्च तत्सूक्ष्मतरं विभाति ।\nदूरात्सुदूरे तदिहान्तिके च पश्यन्त्विहैव निहितं गुहायाम् ॥ ७॥\nन चक्षुषा गृह्यते नापि वाचा नान्यैर्देवैस्तपसा कर्मणा वा ।\nज्ञानप्रसादेन विशुद्धसत्त्वस्ततस्तु तं पश्यते निष्कलं ध्यायमानः ॥ ८॥\nएषोऽणुरात्मा चेतसा वेदितव्यो यस्मिन्प्राणः पञ्चधा संविवेश ।\nप्राणैश्चित्तं सर्वमोतं प्रजानां यस्मिन्विशुद्धे विभवत्येष आत्मा ॥ ९॥\nयं यं लोकं मनसा संविभाति विशुद्धसत्त्वः कामयते यांश्च कामान् ।\nतं तं लोकं जयते तांश्च कामांस्तस्मादात्मज्ञं ह्यर्चयेत्भूतिकामः ॥ १०॥\n॥ इति मुण्डकोपनिषदि तृतीयमुण्डके प्रथमः खण्डः ॥\n॥ तृतीयमुण्डके द्वितीयः खण्डः ॥\nस वेदैतत्परमं ब्रह्म धाम यत्र विश्वं निहितं भाति शुभ्रम् ।\nउपासते पुरुषं ये ह्यकामास्ते शुक्रमेतदतिवर्तन्ति धीराः ॥ १॥\nकामान्यः कामयते मन्यमानः स कामभिर्जायते तत्र तत्र ।\nपर्याप्तकामस्य कृतात्मनस्तु इहैव सर्वे प्रविलीयन्ति कामाः ॥ २॥\nनायमात्मा प्रवचनेन लभ्यो न मेधया न बहुना श्रुतेन ।\nयमेवैष वृणुते तेन लभ्यस्तस्यैष आत्मा विवृणुते तनूं स्वाम् ॥ ३॥\nनायमात्मा बलहीनेन लभ्यो न च प्रमादात्तपसो वाप्यलिङ्गात् ।\nएतैरुपायैर्यतते यस्तु विद्वांस्तस्यैष आत्मा विशते ब्रह्मधाम ॥ ४॥\nसम्प्राप्यैनमृषयो ज्ञानतृप्ताः कृतात्मानो वीतरागाः प्रशान्ताः\nते सर्वगं सर्वतः प्राप्य धीराः युक्तात्मानः सर्वमेवाविशन्ति ॥ ५॥\nवेदान्तविज्ञानसुनिश्चितार्थाः संन्यासयोगाद्यतयः शुद्धसत्त्वाः ।\nते ब्रह्मलोकेषु परान्तकाले परामृताः परिमुच्यन्ति सर्वे ॥ ६॥\nगताः कलाः पञ्चदश प्रतिष्ठा देवाश्च सर्वे प्रतिदेवतासु ।\nकर्माणि विज्ञानमयश्च आत्मा परेऽव्यये सर्व एकीभवन्ति ॥ ७॥\nयथा नद्यः स्यन्दमानाः समुद्रेऽस्तं गच्छन्ति नामरूपे विहाय ।\nतथा विद्वान्नामरूपाद्विमुक्तः परात्परं पुरुषमुपैति दिव्यम् ॥ ८॥\nस यो ह वै तत्परमं ब्रह्म वेद ब्रह्मैव भवति नास्याब्रह्मवित्कुले भवति ।\nतरति शोकं तरति पाप्मानं गुहाग्रन्थिभ्यो विमुक्तोऽमृतो भवति ॥ ९॥\nतदेतदृचाऽभ्युक्तम्  \nक्रियावन्तः श्रोत्रिया ब्रह्मनिष्ठाः स्वयं जुह्वत एकर्षिं श्रद्धयन्तः ।\nतेषामेवैतां ब्रह्मविद्यां वदेत शिरोव्रतं विधिवद्यैस्तु चीर्णम् ॥ १०॥\nतदेतत्सत्यमृषिरङ्गिराः पुरोवाच नैतदचीर्णव्रतोऽधीते ।\nनमः परमऋषिभ्यो नमः परमऋषिभ्यः ॥ ११॥\n॥ इति मुण्डकोपनिषदि तृतीयमुण्डके द्वितीयः खण्डः ॥\n॥ इत्यथर्ववेदीय मुण्डकोपनिषत्समाप्ता ॥\nॐ भद्रं कर्णेभिः श्रुणुयाम देवा भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/mundakopanishad/", "category": "upanishad", "text": "॥ मुण्डकोपनिषत् ॥\n॥ श्रीः॥\n॥ मुण्डकोपनिषत् ॥\nॐ भद्रं कर्णेभिः श्रुणुयाम देवाः भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥\n॥ ॐ ब्रह्मणे नमः ॥\n॥ प्रथममुण्डके प्रथमः खण्डः ॥\nॐ ब्रह्मा देवानां प्रथमः संबभूव विश्वस्य कर्ताभुवनस्य गोप्ता ।\nस ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राह ॥ १॥\nअथर्वणे यां प्रवदेत ब्रह्माऽथर्वा तां पुरोवाचाङ्गिरे ब्रह्मविद्याम् ।\nस भारद्वाजाय सत्यवाहाय प्राह भारद्वाजोऽङ्गिरसे परावराम् ॥ २॥\nशौनको ह वै महाशालोऽङ्गिरसं विधिवदुपसन्नः पप्रच्छ\nकस्मिन्नु भगवो विज्ञाते सर्वमिदं विज्ञातं भवतीति ॥ ३॥\nतस्मै स होवाच । द्वे विद्ये वेदितव्ये इति ह स्म\nयद्ब्रह्मविदो वदन्ति परा चैवापरा च ॥ ४॥\nतत्रापरा  ऋग्वेदो यजुर्वेदः सामवेदोऽथर्ववेदः\nशिक्षा कल्पो व्याकरणं निरुक्तं छन्दो ज्योतिषमिति ।\nअथ परा यया तदक्षरमधिगम्यते ॥ ५॥\nयत्तदद्रेश्यमग्राह्यमगोत्रमवर्णमचक्षुःश्रोत्रं तदपाणिपादम् ।\nनित्यं विभुं सर्वगतं सुसूक्ष्मं तदव्ययं यद्भूतयोनिं परिपश्यन्ति धीराः ॥ ६॥\nयथोर्णनाभिः सृजते गृह्णते च यथा पृथिव्यामोषधयः संभवन्ति ।\nयथा सतः पुरुषात्केशलोमानि तथाऽक्षरात्संभवतीह विश्वम् ॥ ७॥\nतपसा चीयते ब्रह्म ततोऽन्नमभिजायते ।\nअन्नात्प्राणो मनः सत्यं लोकाः कर्मसु चामृतम् ॥ ८॥\nयः सर्वज्ञः सर्वविद्यस्य ज्ञानमयं तपः ।\nतस्मादेतद्ब्रह्म नाम रूपमन्नं च जायाते ॥ ९॥\n॥ इति मुण्डकोपनिषदि प्रथममुण्डके प्रथमः खण्डः ॥\n॥ प्रथममुण्डके द्वितीयः खण्डः ॥\nतदेतत्सत्यं मन्त्रेषु कर्माणि कवयो यान्यपश्यंस्तानि त्रेतायां बहुधा संततानि ।\nतान्याचरथ नियतं सत्यकामा एष वः पन्थाः सुकृतस्य लोके ॥ १॥\nयदा लेलायते ह्यर्चिः समिद्धे हव्यवाहने ।\nतदाऽऽज्यभागावन्तरेणाऽऽहुतीः प्रतिपादयेत् ॥ २॥\nयस्याग्निहोत्रमदर्शमपौर्णमासमचातुर्मास्यमनाग्रयणमतिथिवर्जितं च ।\nअहुतमवैश्वदेवमविधिना हुतमासप्तमांस्तस्य लोकान्हिनस्ति ॥ ३॥\nकाली कराली च मनोजवा च सुलोहिता या च सुधूम्रवर्णा ।\nस्फुलिङ्गिनी विश्वरुची च देवी लेलायमाना इति सप्त जिह्वाः ॥ ४॥\nएतेषु यश्चरते भ्राजमानेषु यथाकालं चाहुतयो ह्याददायन् ।\nतं नयन्त्येताः सूर्यस्य रश्मयो यत्र देवानां पतिरेकोऽधिवासः ॥ ५॥\nएह्येहीति तमाहुतयः सुवर्चसः सूर्यस्य रश्मिभिर्यजमानं वहन्ति ।\nप्रियां वाचमभिवदन्त्योऽर्चयन्त्य एष वः पुण्यः सुकृतो ब्रह्मलोकः ॥ ६॥\nप्लवा ह्येते अदृढा यज्ञरूपा अष्टादशोक्तमवरं येषु कर्म ।\nएतच्छ्रेयो येऽभिनन्दन्ति मूढा जरामृत्युं ते पुनरेवापि यन्ति ॥ ७॥\nअविद्यायामन्तरे वर्तमानाः स्वयं धीराः पण्डितं मन्यमानाः ।\nजङ्घन्यमानाः परियन्ति मूढा अन्धेनैव नीयमाना यथान्धाः ॥ ८॥\nअविद्यायां बहुधा वर्तमानाः वयं कृतार्था इत्यभिमन्यन्ति बालाः ।\nयत्कर्मिणो न प्रवेदयन्ति रागात्तेनातुराः क्षीणलोकाश्च्यवन्ते ॥ ९॥\nइष्टापूर्तं मन्यमाना वरिष्ठं नान्यच्छ्रेयो वेदयन्ते प्रमूढाः ।\nनाकस्य पृष्ठे ते सुकृतेऽनुभूत्वेमं लोकं हीनतरं वा विशन्ति ॥ १०॥\nतपःश्रद्धे ये ह्युपवसन्त्यरण्ये शान्ता विद्वांसो भैक्ष्यचर्यां चरन्तः ।\nसूर्यद्वारेण ते विरजाः प्रयान्ति यत्रामृतः स पुरुषो ह्यव्ययात्मा ॥ ११॥\nपरीक्ष्य लोकान्कर्मचितान्ब्राह्मणो निर्वेदमायान्नास्त्यकृतः कृतेन ।\nतद्विज्ञानार्थं स गुरुमेवाभिगच्छेत् समित्पाणिः श्रोत्रियं ब्रह्मनिष्ठम् ॥ १२॥\nतस्मै स विद्वानुपसन्नाय सम्यक् प्रशान्तचित्ताय शमान्विताय ।\nयेनाक्षरं पुरुषं वेद सत्यं प्रोवाच तां तत्त्वतो ब्रह्मविद्याम् ॥ १३॥\n॥ इति मुण्डकोपनिषदि प्रथममुण्डके द्वितीयः खण्डः ॥\n॥ द्वितीय मुण्डके प्रथमः खण्डः ॥\nतदेतत्सत्यं यथा सुदीप्तात् पावकाद्विस्फुलिङ्गाः सहस्रशः प्रभवन्ते सरूपाः ।\nतथाऽक्षराद्विविधाः सोम्य भावाः प्रजायन्ते तत्र चैवापि यन्ति ॥ १॥\nदिव्यो ह्यमूर्तः पुरुषः सबाह्याभ्यन्तरो ह्यजः ।\nअप्राणो ह्यमनाः शुभ्रो ह्यक्षरात्परतः परः ॥ २॥\nएतस्माज्जायते प्राणो मनः सर्वेन्द्रियाणि च ।\nखं वायुर्ज्योतिरापः पृथिवी विश्वस्य धारिणी ॥ ३॥\nअग्नीर्मूर्धा चक्षुषी चन्द्रसूर्यौ दिशः श्रोत्रे वाग् विवृताश्च वेदाः ।\nवायुः प्राणो हृदयं विश्वमस्य पद्भ्यां पृथिवी ह्येष सर्वभूतान्तरात्मा ॥ ४॥\nतस्मादग्निः समिधो यस्य सूर्यः सोमात्पर्जन्य ओषधयः पृथिव्याम् ।\nपुमान् रेतः सिञ्चति योषितायां बह्वीः प्रजाः पुरुषात्सम्प्रसूताः ॥ ५॥\nतस्मादृचः साम यजू षि दीक्षा यज्ञाश्च सर्वे क्रतवो दक्षिणाश्च ।\nसंवत्सरश्च यजमानश्च लोकाः सोमो यत्र पवते यत्र सूर्यः ॥ ६॥\nतस्माच्च देवा बहुधा सम्प्रसूताः साध्या मनुष्याः पशवो वयांसि ।\nप्राणापानौ व्रीहियवौ तपश्च श्रद्धा सत्यं ब्रह्मचर्यं विधिश्च ॥ ७॥\nसप्त प्राणाः प्रभवन्ति तस्मात्सप्तार्चिषः समिधः सप्त होमाः ।\nसप्तेमे लोका येषु चरन्ति प्राणा गुहाशया निहिताः सप्त सप्त ॥ ८॥\nअतः समुद्रा गिरयश्च सर्वे अस्मात्स्यन्दन्ते सिन्धवः सर्वरूपाः ।\nअतश्च सर्वा ओषधयो रसश्च येनैष भूतैस्तिष्ठते ह्यन्तरात्मा ॥ ९॥\nपुरुष एवेदं विश्वं कर्म तपो ब्रह्म परामृतम् ।\nएतद्यो वेद निहितं गुहायां सोऽविद्याग्रन्थिं विकिरतीह सोम्य ॥ १०॥\n॥ इति मुण्डकोपनिषदि द्वितीयमुण्डके प्रथमः खण्डः ॥\n॥ द्वितीय मुण्डके द्वितीयः खण्डः ॥\nआविः संनिहितं गुहाचरं नाम महत्पदमत्रैतत्समर्पितम् ।\nएजत्प्राणन्निमिषच्च यदेतज्जानथ सदसद्वरेण्यं परं विज्ञानाद्यद्वरिष्ठं प्रजानाम् ॥ १॥\nयदर्चिमद्यदणुभ्योऽणु च यस्मिंल्लोका निहिता लोकिनश्च ।\nतदेतदक्षरं ब्रह्म स प्राणस्तदु वाङ्मनः तदेतत्सत्यं तदमृतं तद्वेद्धव्यं सोम्य विद्धि ॥ २॥\nधनुर्गृहीत्वौपनिषदं महास्त्रं शरं ह्युपासानिशितं सन्दधीत ।\nआयम्य तद्भावगतेन चेतसा लक्ष्यं तदेवाक्षरं सोम्य विद्धि ॥ ३॥\nप्रणवो धनुः शरो ह्यात्मा ब्रह्म तल्लक्ष्यमुच्यते ।\nअप्रमत्तेन वेद्धव्यं शरवत्तन्मयो भवेत् ॥ ४॥\nयस्मिन्द्यौः पृथिवी चान्तरिक्षमोतं मनः सह प्राणैश्च सर्वैः ।\nतमेवैकं जानथ आत्मानमन्या वाचो विमुञ्चथामृतस्यैष सेतुः ॥ ५॥\nअरा इव रथनाभौ संहता यत्र नाड्यः। स एषोऽन्तश्चरते बहुधा जायमानः ।\nओमित्येवं ध्यायथ आत्मानं स्वस्ति वः पाराय तमसः परस्तात् ॥ ६॥\nयः सर्वज्ञः सर्वविद्यस्यैष महिमा भुवि । दिव्ये ब्रह्मपुरे ह्येष व्योमन्यात्मा प्रतिष्ठितः ॥\nमनोमयः प्राणशरीरनेता\nप्रतिष्ठितोऽन्ने हृदयं सन्निधाय ।\nतद्विज्ञानेन परिपश्यन्ति धीरा\nआनन्दरूपममृतं यद्विभाति ॥ ७॥\nभिद्यते हृदयग्रन्थिश्छिद्यन्ते सर्वसंशयाः ।\nक्षीयन्ते चास्य कर्माणि तस्मिन्दृष्टे परावरे ॥ ८॥\nहिरण्मये परे कोशे विरजं ब्रह्म निष्कलम् ।\nतच्छुभ्रं ज्योतिषां ज्योतिस्तद्यदात्मविदो विदुः ॥ ९॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १०॥\nब्रह्मैवेदममृतं पुरस्ताद् ब्रह्म पश्चाद् ब्रह्म दक्षिणतश्चोत्तरेण ।\nअधश्चोर्ध्वं च प्रसृतं ब्रह्मैवेदं विश्वमिदं वरिष्ठम् ॥ ११॥\n॥ इति मुण्डकोपनिषदि द्वितीयमुण्डके द्वितीयः खण्डः ॥\n॥ तृतीय मुण्डके प्रथमः खण्डः ॥\nद्वा सुपर्णा सयुजा सखाया समानं वृक्षं परिषस्वजाते ।\nतयोरन्यः पिप्पलं स्वाद्वत्ति अनश्नन्नन्योऽभिचाकशीति ॥ १॥\nसमाने वृक्षे पुरुषो निमग्नोऽनीशया शोचति मुह्यमानः ।\nजुष्टं यदा पश्यत्यन्यमीशमस्य महिमानमिति वीतशोकः ॥ २॥\nयदा पश्यः पश्यते रुक्मवर्णं कर्तारमीशं पुरुषं ब्रह्मयोनिम् ।\nतदा विद्वान्पुण्यपापे विधूय निरञ्जनः परमं साम्यमुपैति ॥ ३॥\nप्राणो ह्येष यः सर्वभूतैर्विभाति विजानन्विद्वान्भवते नातिवादी ।\nआत्मक्रीड आत्मरतिः क्रियावानेष ब्रह्मविदां वरिष्ठः ॥ ४॥\nसत्येन लभ्यस्तपसा ह्येष आत्मा सम्यग्ज्ञानेन ब्रह्मचर्येण नित्यम् ।\nअन्तः शरीरे ज्योतिर्मयो हि शुभ्रो यं पश्यन्ति यतयः क्षीणदोषाः ॥ ५॥\nसत्यमेव जयते नानृतं सत्येन पन्था विततो देवयानः ।\nयेनाऽऽक्रमन्त्यृषयो ह्याप्तकामा यत्र तत्सत्यस्य परमं निधानम् ॥ ६॥\nबृहच्च तद्दिव्यमचिन्त्यरूपं सूक्ष्माच्च तत्सूक्ष्मतरं विभाति ।\nदूरात्सुदूरे तदिहान्तिके च पश्यन्त्विहैव निहितं गुहायाम् ॥ ७॥\nन चक्षुषा गृह्यते नापि वाचा नान्यैर्देवैस्तपसा कर्मणा वा ।\nज्ञानप्रसादेन विशुद्धसत्त्वस्ततस्तु तं पश्यते निष्कलं ध्यायमानः ॥ ८॥\nएषोऽणुरात्मा चेतसा वेदितव्यो यस्मिन्प्राणः पञ्चधा संविवेश ।\nप्राणैश्चित्तं सर्वमोतं प्रजानां यस्मिन्विशुद्धे विभवत्येष आत्मा ॥ ९॥\nयं यं लोकं मनसा संविभाति विशुद्धसत्त्वः कामयते यांश्च कामान् ।\nतं तं लोकं जयते तांश्च कामांस्तस्मादात्मज्ञं ह्यर्चयेत्भूतिकामः ॥ १०॥\n॥ इति मुण्डकोपनिषदि तृतीयमुण्डके प्रथमः खण्डः ॥\n॥ तृतीयमुण्डके द्वितीयः खण्डः ॥\nस वेदैतत्परमं ब्रह्म धाम यत्र विश्वं निहितं भाति शुभ्रम् ।\nउपासते पुरुषं ये ह्यकामास्ते शुक्रमेतदतिवर्तन्ति धीराः ॥ १॥\nकामान्यः कामयते मन्यमानः स कामभिर्जायते तत्र तत्र ।\nपर्याप्तकामस्य कृतात्मनस्तु इहैव सर्वे प्रविलीयन्ति कामाः ॥ २॥\nनायमात्मा प्रवचनेन लभ्यो न मेधया न बहुना श्रुतेन ।\nयमेवैष वृणुते तेन लभ्यस्तस्यैष आत्मा विवृणुते तनूं स्वाम् ॥ ३॥\nनायमात्मा बलहीनेन लभ्यो न च प्रमादात्तपसो वाप्यलिङ्गात् ।\nएतैरुपायैर्यतते यस्तु विद्वांस्तस्यैष आत्मा विशते ब्रह्मधाम ॥ ४॥\nसम्प्राप्यैनमृषयो ज्ञानतृप्ताः कृतात्मानो वीतरागाः प्रशान्ताः\nते सर्वगं सर्वतः प्राप्य धीराः युक्तात्मानः सर्वमेवाविशन्ति ॥ ५॥\nवेदान्तविज्ञानसुनिश्चितार्थाः संन्यासयोगाद्यतयः शुद्धसत्त्वाः ।\nते ब्रह्मलोकेषु परान्तकाले परामृताः परिमुच्यन्ति सर्वे ॥ ६॥\nगताः कलाः पञ्चदश प्रतिष्ठा देवाश्च सर्वे प्रतिदेवतासु ।\nकर्माणि विज्ञानमयश्च आत्मा परेऽव्यये सर्व एकीभवन्ति ॥ ७॥\nयथा नद्यः स्यन्दमानाः समुद्रेऽस्तं गच्छन्ति नामरूपे विहाय ।\nतथा विद्वान्नामरूपाद्विमुक्तः परात्परं पुरुषमुपैति दिव्यम् ॥ ८॥\nस यो ह वै तत्परमं ब्रह्म वेद ब्रह्मैव भवति नास्याब्रह्मवित्कुले भवति ।\nतरति शोकं तरति पाप्मानं गुहाग्रन्थिभ्यो विमुक्तोऽमृतो भवति ॥ ९॥\nतदेतदृचाऽभ्युक्तम्  \nक्रियावन्तः श्रोत्रिया ब्रह्मनिष्ठाः स्वयं जुह्वत एकर्षिं श्रद्धयन्तः ।\nतेषामेवैतां ब्रह्मविद्यां वदेत शिरोव्रतं विधिवद्यैस्तु चीर्णम् ॥ १०॥\nतदेतत्सत्यमृषिरङ्गिराः पुरोवाच नैतदचीर्णव्रतोऽधीते ।\nनमः परमऋषिभ्यो नमः परमऋषिभ्यः ॥ ११॥\n॥ इति मुण्डकोपनिषदि तृतीयमुण्डके द्वितीयः खण्डः ॥\n॥ इत्यथर्ववेदीय मुण्डकोपनिषत्समाप्ता ॥\nॐ भद्रं कर्णेभिः श्रुणुयाम देवा भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/mundakopanishad/", "category": "upanishad", "text": "॥ मुण्डकोपनिषत् ॥\n॥ श्रीः॥\n॥ मुण्डकोपनिषत् ॥\nॐ भद्रं कर्णेभिः श्रुणुयाम देवाः भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥\n॥ ॐ ब्रह्मणे नमः ॥\n॥ प्रथममुण्डके प्रथमः खण्डः ॥\nॐ ब्रह्मा देवानां प्रथमः संबभूव विश्वस्य कर्ताभुवनस्य गोप्ता ।\nस ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राह ॥ १॥\nअथर्वणे यां प्रवदेत ब्रह्माऽथर्वा तां पुरोवाचाङ्गिरे ब्रह्मविद्याम् ।\nस भारद्वाजाय सत्यवाहाय प्राह भारद्वाजोऽङ्गिरसे परावराम् ॥ २॥\nशौनको ह वै महाशालोऽङ्गिरसं विधिवदुपसन्नः पप्रच्छ\nकस्मिन्नु भगवो विज्ञाते सर्वमिदं विज्ञातं भवतीति ॥ ३॥\nतस्मै स होवाच । द्वे विद्ये वेदितव्ये इति ह स्म\nयद्ब्रह्मविदो वदन्ति परा चैवापरा च ॥ ४॥\nतत्रापरा  ऋग्वेदो यजुर्वेदः सामवेदोऽथर्ववेदः\nशिक्षा कल्पो व्याकरणं निरुक्तं छन्दो ज्योतिषमिति ।\nअथ परा यया तदक्षरमधिगम्यते ॥ ५॥\nयत्तदद्रेश्यमग्राह्यमगोत्रमवर्णमचक्षुःश्रोत्रं तदपाणिपादम् ।\nनित्यं विभुं सर्वगतं सुसूक्ष्मं तदव्ययं यद्भूतयोनिं परिपश्यन्ति धीराः ॥ ६॥\nयथोर्णनाभिः सृजते गृह्णते च यथा पृथिव्यामोषधयः संभवन्ति ।\nयथा सतः पुरुषात्केशलोमानि तथाऽक्षरात्संभवतीह विश्वम् ॥ ७॥\nतपसा चीयते ब्रह्म ततोऽन्नमभिजायते ।\nअन्नात्प्राणो मनः सत्यं लोकाः कर्मसु चामृतम् ॥ ८॥\nयः सर्वज्ञः सर्वविद्यस्य ज्ञानमयं तपः ।\nतस्मादेतद्ब्रह्म नाम रूपमन्नं च जायाते ॥ ९॥\n॥ इति मुण्डकोपनिषदि प्रथममुण्डके प्रथमः खण्डः ॥\n॥ प्रथममुण्डके द्वितीयः खण्डः ॥\nतदेतत्सत्यं मन्त्रेषु कर्माणि कवयो यान्यपश्यंस्तानि त्रेतायां बहुधा संततानि ।\nतान्याचरथ नियतं सत्यकामा एष वः पन्थाः सुकृतस्य लोके ॥ १॥\nयदा लेलायते ह्यर्चिः समिद्धे हव्यवाहने ।\nतदाऽऽज्यभागावन्तरेणाऽऽहुतीः प्रतिपादयेत् ॥ २॥\nयस्याग्निहोत्रमदर्शमपौर्णमासमचातुर्मास्यमनाग्रयणमतिथिवर्जितं च ।\nअहुतमवैश्वदेवमविधिना हुतमासप्तमांस्तस्य लोकान्हिनस्ति ॥ ३॥\nकाली कराली च मनोजवा च सुलोहिता या च सुधूम्रवर्णा ।\nस्फुलिङ्गिनी विश्वरुची च देवी लेलायमाना इति सप्त जिह्वाः ॥ ४॥\nएतेषु यश्चरते भ्राजमानेषु यथाकालं चाहुतयो ह्याददायन् ।\nतं नयन्त्येताः सूर्यस्य रश्मयो यत्र देवानां पतिरेकोऽधिवासः ॥ ५॥\nएह्येहीति तमाहुतयः सुवर्चसः सूर्यस्य रश्मिभिर्यजमानं वहन्ति ।\nप्रियां वाचमभिवदन्त्योऽर्चयन्त्य एष वः पुण्यः सुकृतो ब्रह्मलोकः ॥ ६॥\nप्लवा ह्येते अदृढा यज्ञरूपा अष्टादशोक्तमवरं येषु कर्म ।\nएतच्छ्रेयो येऽभिनन्दन्ति मूढा जरामृत्युं ते पुनरेवापि यन्ति ॥ ७॥\nअविद्यायामन्तरे वर्तमानाः स्वयं धीराः पण्डितं मन्यमानाः ।\nजङ्घन्यमानाः परियन्ति मूढा अन्धेनैव नीयमाना यथान्धाः ॥ ८॥\nअविद्यायां बहुधा वर्तमानाः वयं कृतार्था इत्यभिमन्यन्ति बालाः ।\nयत्कर्मिणो न प्रवेदयन्ति रागात्तेनातुराः क्षीणलोकाश्च्यवन्ते ॥ ९॥\nइष्टापूर्तं मन्यमाना वरिष्ठं नान्यच्छ्रेयो वेदयन्ते प्रमूढाः ।\nनाकस्य पृष्ठे ते सुकृतेऽनुभूत्वेमं लोकं हीनतरं वा विशन्ति ॥ १०॥\nतपःश्रद्धे ये ह्युपवसन्त्यरण्ये शान्ता विद्वांसो भैक्ष्यचर्यां चरन्तः ।\nसूर्यद्वारेण ते विरजाः प्रयान्ति यत्रामृतः स पुरुषो ह्यव्ययात्मा ॥ ११॥\nपरीक्ष्य लोकान्कर्मचितान्ब्राह्मणो निर्वेदमायान्नास्त्यकृतः कृतेन ।\nतद्विज्ञानार्थं स गुरुमेवाभिगच्छेत् समित्पाणिः श्रोत्रियं ब्रह्मनिष्ठम् ॥ १२॥\nतस्मै स विद्वानुपसन्नाय सम्यक् प्रशान्तचित्ताय शमान्विताय ।\nयेनाक्षरं पुरुषं वेद सत्यं प्रोवाच तां तत्त्वतो ब्रह्मविद्याम् ॥ १३॥\n॥ इति मुण्डकोपनिषदि प्रथममुण्डके द्वितीयः खण्डः ॥\n॥ द्वितीय मुण्डके प्रथमः खण्डः ॥\nतदेतत्सत्यं यथा सुदीप्तात् पावकाद्विस्फुलिङ्गाः सहस्रशः प्रभवन्ते सरूपाः ।\nतथाऽक्षराद्विविधाः सोम्य भावाः प्रजायन्ते तत्र चैवापि यन्ति ॥ १॥\nदिव्यो ह्यमूर्तः पुरुषः सबाह्याभ्यन्तरो ह्यजः ।\nअप्राणो ह्यमनाः शुभ्रो ह्यक्षरात्परतः परः ॥ २॥\nएतस्माज्जायते प्राणो मनः सर्वेन्द्रियाणि च ।\nखं वायुर्ज्योतिरापः पृथिवी विश्वस्य धारिणी ॥ ३॥\nअग्नीर्मूर्धा चक्षुषी चन्द्रसूर्यौ दिशः श्रोत्रे वाग् विवृताश्च वेदाः ।\nवायुः प्राणो हृदयं विश्वमस्य पद्भ्यां पृथिवी ह्येष सर्वभूतान्तरात्मा ॥ ४॥\nतस्मादग्निः समिधो यस्य सूर्यः सोमात्पर्जन्य ओषधयः पृथिव्याम् ।\nपुमान् रेतः सिञ्चति योषितायां बह्वीः प्रजाः पुरुषात्सम्प्रसूताः ॥ ५॥\nतस्मादृचः साम यजू षि दीक्षा यज्ञाश्च सर्वे क्रतवो दक्षिणाश्च ।\nसंवत्सरश्च यजमानश्च लोकाः सोमो यत्र पवते यत्र सूर्यः ॥ ६॥\nतस्माच्च देवा बहुधा सम्प्रसूताः साध्या मनुष्याः पशवो वयांसि ।\nप्राणापानौ व्रीहियवौ तपश्च श्रद्धा सत्यं ब्रह्मचर्यं विधिश्च ॥ ७॥\nसप्त प्राणाः प्रभवन्ति तस्मात्सप्तार्चिषः समिधः सप्त होमाः ।\nसप्तेमे लोका येषु चरन्ति प्राणा गुहाशया निहिताः सप्त सप्त ॥ ८॥\nअतः समुद्रा गिरयश्च सर्वे अस्मात्स्यन्दन्ते सिन्धवः सर्वरूपाः ।\nअतश्च सर्वा ओषधयो रसश्च येनैष भूतैस्तिष्ठते ह्यन्तरात्मा ॥ ९॥\nपुरुष एवेदं विश्वं कर्म तपो ब्रह्म परामृतम् ।\nएतद्यो वेद निहितं गुहायां सोऽविद्याग्रन्थिं विकिरतीह सोम्य ॥ १०॥\n॥ इति मुण्डकोपनिषदि द्वितीयमुण्डके प्रथमः खण्डः ॥\n॥ द्वितीय मुण्डके द्वितीयः खण्डः ॥\nआविः संनिहितं गुहाचरं नाम महत्पदमत्रैतत्समर्पितम् ।\nएजत्प्राणन्निमिषच्च यदेतज्जानथ सदसद्वरेण्यं परं विज्ञानाद्यद्वरिष्ठं प्रजानाम् ॥ १॥\nयदर्चिमद्यदणुभ्योऽणु च यस्मिंल्लोका निहिता लोकिनश्च ।\nतदेतदक्षरं ब्रह्म स प्राणस्तदु वाङ्मनः तदेतत्सत्यं तदमृतं तद्वेद्धव्यं सोम्य विद्धि ॥ २॥\nधनुर्गृहीत्वौपनिषदं महास्त्रं शरं ह्युपासानिशितं सन्दधीत ।\nआयम्य तद्भावगतेन चेतसा लक्ष्यं तदेवाक्षरं सोम्य विद्धि ॥ ३॥\nप्रणवो धनुः शरो ह्यात्मा ब्रह्म तल्लक्ष्यमुच्यते ।\nअप्रमत्तेन वेद्धव्यं शरवत्तन्मयो भवेत् ॥ ४॥\nयस्मिन्द्यौः पृथिवी चान्तरिक्षमोतं मनः सह प्राणैश्च सर्वैः ।\nतमेवैकं जानथ आत्मानमन्या वाचो विमुञ्चथामृतस्यैष सेतुः ॥ ५॥\nअरा इव रथनाभौ संहता यत्र नाड्यः। स एषोऽन्तश्चरते बहुधा जायमानः ।\nओमित्येवं ध्यायथ आत्मानं स्वस्ति वः पाराय तमसः परस्तात् ॥ ६॥\nयः सर्वज्ञः सर्वविद्यस्यैष महिमा भुवि । दिव्ये ब्रह्मपुरे ह्येष व्योमन्यात्मा प्रतिष्ठितः ॥\nमनोमयः प्राणशरीरनेता\nप्रतिष्ठितोऽन्ने हृदयं सन्निधाय ।\nतद्विज्ञानेन परिपश्यन्ति धीरा\nआनन्दरूपममृतं यद्विभाति ॥ ७॥\nभिद्यते हृदयग्रन्थिश्छिद्यन्ते सर्वसंशयाः ।\nक्षीयन्ते चास्य कर्माणि तस्मिन्दृष्टे परावरे ॥ ८॥\nहिरण्मये परे कोशे विरजं ब्रह्म निष्कलम् ।\nतच्छुभ्रं ज्योतिषां ज्योतिस्तद्यदात्मविदो विदुः ॥ ९॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १०॥\nब्रह्मैवेदममृतं पुरस्ताद् ब्रह्म पश्चाद् ब्रह्म दक्षिणतश्चोत्तरेण ।\nअधश्चोर्ध्वं च प्रसृतं ब्रह्मैवेदं विश्वमिदं वरिष्ठम् ॥ ११॥\n॥ इति मुण्डकोपनिषदि द्वितीयमुण्डके द्वितीयः खण्डः ॥\n॥ तृतीय मुण्डके प्रथमः खण्डः ॥\nद्वा सुपर्णा सयुजा सखाया समानं वृक्षं परिषस्वजाते ।\nतयोरन्यः पिप्पलं स्वाद्वत्ति अनश्नन्नन्योऽभिचाकशीति ॥ १॥\nसमाने वृक्षे पुरुषो निमग्नोऽनीशया शोचति मुह्यमानः ।\nजुष्टं यदा पश्यत्यन्यमीशमस्य महिमानमिति वीतशोकः ॥ २॥\nयदा पश्यः पश्यते रुक्मवर्णं कर्तारमीशं पुरुषं ब्रह्मयोनिम् ।\nतदा विद्वान्पुण्यपापे विधूय निरञ्जनः परमं साम्यमुपैति ॥ ३॥\nप्राणो ह्येष यः सर्वभूतैर्विभाति विजानन्विद्वान्भवते नातिवादी ।\nआत्मक्रीड आत्मरतिः क्रियावानेष ब्रह्मविदां वरिष्ठः ॥ ४॥\nसत्येन लभ्यस्तपसा ह्येष आत्मा सम्यग्ज्ञानेन ब्रह्मचर्येण नित्यम् ।\nअन्तः शरीरे ज्योतिर्मयो हि शुभ्रो यं पश्यन्ति यतयः क्षीणदोषाः ॥ ५॥\nसत्यमेव जयते नानृतं सत्येन पन्था विततो देवयानः ।\nयेनाऽऽक्रमन्त्यृषयो ह्याप्तकामा यत्र तत्सत्यस्य परमं निधानम् ॥ ६॥\nबृहच्च तद्दिव्यमचिन्त्यरूपं सूक्ष्माच्च तत्सूक्ष्मतरं विभाति ।\nदूरात्सुदूरे तदिहान्तिके च पश्यन्त्विहैव निहितं गुहायाम् ॥ ७॥\nन चक्षुषा गृह्यते नापि वाचा नान्यैर्देवैस्तपसा कर्मणा वा ।\nज्ञानप्रसादेन विशुद्धसत्त्वस्ततस्तु तं पश्यते निष्कलं ध्यायमानः ॥ ८॥\nएषोऽणुरात्मा चेतसा वेदितव्यो यस्मिन्प्राणः पञ्चधा संविवेश ।\nप्राणैश्चित्तं सर्वमोतं प्रजानां यस्मिन्विशुद्धे विभवत्येष आत्मा ॥ ९॥\nयं यं लोकं मनसा संविभाति विशुद्धसत्त्वः कामयते यांश्च कामान् ।\nतं तं लोकं जयते तांश्च कामांस्तस्मादात्मज्ञं ह्यर्चयेत्भूतिकामः ॥ १०॥\n॥ इति मुण्डकोपनिषदि तृतीयमुण्डके प्रथमः खण्डः ॥\n॥ तृतीयमुण्डके द्वितीयः खण्डः ॥\nस वेदैतत्परमं ब्रह्म धाम यत्र विश्वं निहितं भाति शुभ्रम् ।\nउपासते पुरुषं ये ह्यकामास्ते शुक्रमेतदतिवर्तन्ति धीराः ॥ १॥\nकामान्यः कामयते मन्यमानः स कामभिर्जायते तत्र तत्र ।\nपर्याप्तकामस्य कृतात्मनस्तु इहैव सर्वे प्रविलीयन्ति कामाः ॥ २॥\nनायमात्मा प्रवचनेन लभ्यो न मेधया न बहुना श्रुतेन ।\nयमेवैष वृणुते तेन लभ्यस्तस्यैष आत्मा विवृणुते तनूं स्वाम् ॥ ३॥\nनायमात्मा बलहीनेन लभ्यो न च प्रमादात्तपसो वाप्यलिङ्गात् ।\nएतैरुपायैर्यतते यस्तु विद्वांस्तस्यैष आत्मा विशते ब्रह्मधाम ॥ ४॥\nसम्प्राप्यैनमृषयो ज्ञानतृप्ताः कृतात्मानो वीतरागाः प्रशान्ताः\nते सर्वगं सर्वतः प्राप्य धीराः युक्तात्मानः सर्वमेवाविशन्ति ॥ ५॥\nवेदान्तविज्ञानसुनिश्चितार्थाः संन्यासयोगाद्यतयः शुद्धसत्त्वाः ।\nते ब्रह्मलोकेषु परान्तकाले परामृताः परिमुच्यन्ति सर्वे ॥ ६॥\nगताः कलाः पञ्चदश प्रतिष्ठा देवाश्च सर्वे प्रतिदेवतासु ।\nकर्माणि विज्ञानमयश्च आत्मा परेऽव्यये सर्व एकीभवन्ति ॥ ७॥\nयथा नद्यः स्यन्दमानाः समुद्रेऽस्तं गच्छन्ति नामरूपे विहाय ।\nतथा विद्वान्नामरूपाद्विमुक्तः परात्परं पुरुषमुपैति दिव्यम् ॥ ८॥\nस यो ह वै तत्परमं ब्रह्म वेद ब्रह्मैव भवति नास्याब्रह्मवित्कुले भवति ।\nतरति शोकं तरति पाप्मानं गुहाग्रन्थिभ्यो विमुक्तोऽमृतो भवति ॥ ९॥\nतदेतदृचाऽभ्युक्तम्  \nक्रियावन्तः श्रोत्रिया ब्रह्मनिष्ठाः स्वयं जुह्वत एकर्षिं श्रद्धयन्तः ।\nतेषामेवैतां ब्रह्मविद्यां वदेत शिरोव्रतं विधिवद्यैस्तु चीर्णम् ॥ १०॥\nतदेतत्सत्यमृषिरङ्गिराः पुरोवाच नैतदचीर्णव्रतोऽधीते ।\nनमः परमऋषिभ्यो नमः परमऋषिभ्यः ॥ ११॥\n॥ इति मुण्डकोपनिषदि तृतीयमुण्डके द्वितीयः खण्डः ॥\n॥ इत्यथर्ववेदीय मुण्डकोपनिषत्समाप्ता ॥\nॐ भद्रं कर्णेभिः श्रुणुयाम देवा भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/mundakopanishad/", "category": "upanishad", "text": "॥ मुण्डकोपनिषत् ॥\n॥ श्रीः॥\n॥ मुण्डकोपनिषत् ॥\nॐ भद्रं कर्णेभिः श्रुणुयाम देवाः भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥\n॥ ॐ ब्रह्मणे नमः ॥\n॥ प्रथममुण्डके प्रथमः खण्डः ॥\nॐ ब्रह्मा देवानां प्रथमः संबभूव विश्वस्य कर्ताभुवनस्य गोप्ता ।\nस ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राह ॥ १॥\nअथर्वणे यां प्रवदेत ब्रह्माऽथर्वा तां पुरोवाचाङ्गिरे ब्रह्मविद्याम् ।\nस भारद्वाजाय सत्यवाहाय प्राह भारद्वाजोऽङ्गिरसे परावराम् ॥ २॥\nशौनको ह वै महाशालोऽङ्गिरसं विधिवदुपसन्नः पप्रच्छ\nकस्मिन्नु भगवो विज्ञाते सर्वमिदं विज्ञातं भवतीति ॥ ३॥\nतस्मै स होवाच । द्वे विद्ये वेदितव्ये इति ह स्म\nयद्ब्रह्मविदो वदन्ति परा चैवापरा च ॥ ४॥\nतत्रापरा  ऋग्वेदो यजुर्वेदः सामवेदोऽथर्ववेदः\nशिक्षा कल्पो व्याकरणं निरुक्तं छन्दो ज्योतिषमिति ।\nअथ परा यया तदक्षरमधिगम्यते ॥ ५॥\nयत्तदद्रेश्यमग्राह्यमगोत्रमवर्णमचक्षुःश्रोत्रं तदपाणिपादम् ।\nनित्यं विभुं सर्वगतं सुसूक्ष्मं तदव्ययं यद्भूतयोनिं परिपश्यन्ति धीराः ॥ ६॥\nयथोर्णनाभिः सृजते गृह्णते च यथा पृथिव्यामोषधयः संभवन्ति ।\nयथा सतः पुरुषात्केशलोमानि तथाऽक्षरात्संभवतीह विश्वम् ॥ ७॥\nतपसा चीयते ब्रह्म ततोऽन्नमभिजायते ।\nअन्नात्प्राणो मनः सत्यं लोकाः कर्मसु चामृतम् ॥ ८॥\nयः सर्वज्ञः सर्वविद्यस्य ज्ञानमयं तपः ।\nतस्मादेतद्ब्रह्म नाम रूपमन्नं च जायाते ॥ ९॥\n॥ इति मुण्डकोपनिषदि प्रथममुण्डके प्रथमः खण्डः ॥\n॥ प्रथममुण्डके द्वितीयः खण्डः ॥\nतदेतत्सत्यं मन्त्रेषु कर्माणि कवयो यान्यपश्यंस्तानि त्रेतायां बहुधा संततानि ।\nतान्याचरथ नियतं सत्यकामा एष वः पन्थाः सुकृतस्य लोके ॥ १॥\nयदा लेलायते ह्यर्चिः समिद्धे हव्यवाहने ।\nतदाऽऽज्यभागावन्तरेणाऽऽहुतीः प्रतिपादयेत् ॥ २॥\nयस्याग्निहोत्रमदर्शमपौर्णमासमचातुर्मास्यमनाग्रयणमतिथिवर्जितं च ।\nअहुतमवैश्वदेवमविधिना हुतमासप्तमांस्तस्य लोकान्हिनस्ति ॥ ३॥\nकाली कराली च मनोजवा च सुलोहिता या च सुधूम्रवर्णा ।\nस्फुलिङ्गिनी विश्वरुची च देवी लेलायमाना इति सप्त जिह्वाः ॥ ४॥\nएतेषु यश्चरते भ्राजमानेषु यथाकालं चाहुतयो ह्याददायन् ।\nतं नयन्त्येताः सूर्यस्य रश्मयो यत्र देवानां पतिरेकोऽधिवासः ॥ ५॥\nएह्येहीति तमाहुतयः सुवर्चसः सूर्यस्य रश्मिभिर्यजमानं वहन्ति ।\nप्रियां वाचमभिवदन्त्योऽर्चयन्त्य एष वः पुण्यः सुकृतो ब्रह्मलोकः ॥ ६॥\nप्लवा ह्येते अदृढा यज्ञरूपा अष्टादशोक्तमवरं येषु कर्म ।\nएतच्छ्रेयो येऽभिनन्दन्ति मूढा जरामृत्युं ते पुनरेवापि यन्ति ॥ ७॥\nअविद्यायामन्तरे वर्तमानाः स्वयं धीराः पण्डितं मन्यमानाः ।\nजङ्घन्यमानाः परियन्ति मूढा अन्धेनैव नीयमाना यथान्धाः ॥ ८॥\nअविद्यायां बहुधा वर्तमानाः वयं कृतार्था इत्यभिमन्यन्ति बालाः ।\nयत्कर्मिणो न प्रवेदयन्ति रागात्तेनातुराः क्षीणलोकाश्च्यवन्ते ॥ ९॥\nइष्टापूर्तं मन्यमाना वरिष्ठं नान्यच्छ्रेयो वेदयन्ते प्रमूढाः ।\nनाकस्य पृष्ठे ते सुकृतेऽनुभूत्वेमं लोकं हीनतरं वा विशन्ति ॥ १०॥\nतपःश्रद्धे ये ह्युपवसन्त्यरण्ये शान्ता विद्वांसो भैक्ष्यचर्यां चरन्तः ।\nसूर्यद्वारेण ते विरजाः प्रयान्ति यत्रामृतः स पुरुषो ह्यव्ययात्मा ॥ ११॥\nपरीक्ष्य लोकान्कर्मचितान्ब्राह्मणो निर्वेदमायान्नास्त्यकृतः कृतेन ।\nतद्विज्ञानार्थं स गुरुमेवाभिगच्छेत् समित्पाणिः श्रोत्रियं ब्रह्मनिष्ठम् ॥ १२॥\nतस्मै स विद्वानुपसन्नाय सम्यक् प्रशान्तचित्ताय शमान्विताय ।\nयेनाक्षरं पुरुषं वेद सत्यं प्रोवाच तां तत्त्वतो ब्रह्मविद्याम् ॥ १३॥\n॥ इति मुण्डकोपनिषदि प्रथममुण्डके द्वितीयः खण्डः ॥\n॥ द्वितीय मुण्डके प्रथमः खण्डः ॥\nतदेतत्सत्यं यथा सुदीप्तात् पावकाद्विस्फुलिङ्गाः सहस्रशः प्रभवन्ते सरूपाः ।\nतथाऽक्षराद्विविधाः सोम्य भावाः प्रजायन्ते तत्र चैवापि यन्ति ॥ १॥\nदिव्यो ह्यमूर्तः पुरुषः सबाह्याभ्यन्तरो ह्यजः ।\nअप्राणो ह्यमनाः शुभ्रो ह्यक्षरात्परतः परः ॥ २॥\nएतस्माज्जायते प्राणो मनः सर्वेन्द्रियाणि च ।\nखं वायुर्ज्योतिरापः पृथिवी विश्वस्य धारिणी ॥ ३॥\nअग्नीर्मूर्धा चक्षुषी चन्द्रसूर्यौ दिशः श्रोत्रे वाग् विवृताश्च वेदाः ।\nवायुः प्राणो हृदयं विश्वमस्य पद्भ्यां पृथिवी ह्येष सर्वभूतान्तरात्मा ॥ ४॥\nतस्मादग्निः समिधो यस्य सूर्यः सोमात्पर्जन्य ओषधयः पृथिव्याम् ।\nपुमान् रेतः सिञ्चति योषितायां बह्वीः प्रजाः पुरुषात्सम्प्रसूताः ॥ ५॥\nतस्मादृचः साम यजू षि दीक्षा यज्ञाश्च सर्वे क्रतवो दक्षिणाश्च ।\nसंवत्सरश्च यजमानश्च लोकाः सोमो यत्र पवते यत्र सूर्यः ॥ ६॥\nतस्माच्च देवा बहुधा सम्प्रसूताः साध्या मनुष्याः पशवो वयांसि ।\nप्राणापानौ व्रीहियवौ तपश्च श्रद्धा सत्यं ब्रह्मचर्यं विधिश्च ॥ ७॥\nसप्त प्राणाः प्रभवन्ति तस्मात्सप्तार्चिषः समिधः सप्त होमाः ।\nसप्तेमे लोका येषु चरन्ति प्राणा गुहाशया निहिताः सप्त सप्त ॥ ८॥\nअतः समुद्रा गिरयश्च सर्वे अस्मात्स्यन्दन्ते सिन्धवः सर्वरूपाः ।\nअतश्च सर्वा ओषधयो रसश्च येनैष भूतैस्तिष्ठते ह्यन्तरात्मा ॥ ९॥\nपुरुष एवेदं विश्वं कर्म तपो ब्रह्म परामृतम् ।\nएतद्यो वेद निहितं गुहायां सोऽविद्याग्रन्थिं विकिरतीह सोम्य ॥ १०॥\n॥ इति मुण्डकोपनिषदि द्वितीयमुण्डके प्रथमः खण्डः ॥\n॥ द्वितीय मुण्डके द्वितीयः खण्डः ॥\nआविः संनिहितं गुहाचरं नाम महत्पदमत्रैतत्समर्पितम् ।\nएजत्प्राणन्निमिषच्च यदेतज्जानथ सदसद्वरेण्यं परं विज्ञानाद्यद्वरिष्ठं प्रजानाम् ॥ १॥\nयदर्चिमद्यदणुभ्योऽणु च यस्मिंल्लोका निहिता लोकिनश्च ।\nतदेतदक्षरं ब्रह्म स प्राणस्तदु वाङ्मनः तदेतत्सत्यं तदमृतं तद्वेद्धव्यं सोम्य विद्धि ॥ २॥\nधनुर्गृहीत्वौपनिषदं महास्त्रं शरं ह्युपासानिशितं सन्दधीत ।\nआयम्य तद्भावगतेन चेतसा लक्ष्यं तदेवाक्षरं सोम्य विद्धि ॥ ३॥\nप्रणवो धनुः शरो ह्यात्मा ब्रह्म तल्लक्ष्यमुच्यते ।\nअप्रमत्तेन वेद्धव्यं शरवत्तन्मयो भवेत् ॥ ४॥\nयस्मिन्द्यौः पृथिवी चान्तरिक्षमोतं मनः सह प्राणैश्च सर्वैः ।\nतमेवैकं जानथ आत्मानमन्या वाचो विमुञ्चथामृतस्यैष सेतुः ॥ ५॥\nअरा इव रथनाभौ संहता यत्र नाड्यः। स एषोऽन्तश्चरते बहुधा जायमानः ।\nओमित्येवं ध्यायथ आत्मानं स्वस्ति वः पाराय तमसः परस्तात् ॥ ६॥\nयः सर्वज्ञः सर्वविद्यस्यैष महिमा भुवि । दिव्ये ब्रह्मपुरे ह्येष व्योमन्यात्मा प्रतिष्ठितः ॥\nमनोमयः प्राणशरीरनेता\nप्रतिष्ठितोऽन्ने हृदयं सन्निधाय ।\nतद्विज्ञानेन परिपश्यन्ति धीरा\nआनन्दरूपममृतं यद्विभाति ॥ ७॥\nभिद्यते हृदयग्रन्थिश्छिद्यन्ते सर्वसंशयाः ।\nक्षीयन्ते चास्य कर्माणि तस्मिन्दृष्टे परावरे ॥ ८॥\nहिरण्मये परे कोशे विरजं ब्रह्म निष्कलम् ।\nतच्छुभ्रं ज्योतिषां ज्योतिस्तद्यदात्मविदो विदुः ॥ ९॥\nन तत्र सूर्यो भाति न चन्द्रतारकं\nनेमा विद्युतो भान्ति कुतोऽयमग्निः ।\nतमेव भान्तमनुभाति सर्वं\nतस्य भासा सर्वमिदं विभाति ॥ १०॥\nब्रह्मैवेदममृतं पुरस्ताद् ब्रह्म पश्चाद् ब्रह्म दक्षिणतश्चोत्तरेण ।\nअधश्चोर्ध्वं च प्रसृतं ब्रह्मैवेदं विश्वमिदं वरिष्ठम् ॥ ११॥\n॥ इति मुण्डकोपनिषदि द्वितीयमुण्डके द्वितीयः खण्डः ॥\n॥ तृतीय मुण्डके प्रथमः खण्डः ॥\nद्वा सुपर्णा सयुजा सखाया समानं वृक्षं परिषस्वजाते ।\nतयोरन्यः पिप्पलं स्वाद्वत्ति अनश्नन्नन्योऽभिचाकशीति ॥ १॥\nसमाने वृक्षे पुरुषो निमग्नोऽनीशया शोचति मुह्यमानः ।\nजुष्टं यदा पश्यत्यन्यमीशमस्य महिमानमिति वीतशोकः ॥ २॥\nयदा पश्यः पश्यते रुक्मवर्णं कर्तारमीशं पुरुषं ब्रह्मयोनिम् ।\nतदा विद्वान्पुण्यपापे विधूय निरञ्जनः परमं साम्यमुपैति ॥ ३॥\nप्राणो ह्येष यः सर्वभूतैर्विभाति विजानन्विद्वान्भवते नातिवादी ।\nआत्मक्रीड आत्मरतिः क्रियावानेष ब्रह्मविदां वरिष्ठः ॥ ४॥\nसत्येन लभ्यस्तपसा ह्येष आत्मा सम्यग्ज्ञानेन ब्रह्मचर्येण नित्यम् ।\nअन्तः शरीरे ज्योतिर्मयो हि शुभ्रो यं पश्यन्ति यतयः क्षीणदोषाः ॥ ५॥\nसत्यमेव जयते नानृतं सत्येन पन्था विततो देवयानः ।\nयेनाऽऽक्रमन्त्यृषयो ह्याप्तकामा यत्र तत्सत्यस्य परमं निधानम् ॥ ६॥\nबृहच्च तद्दिव्यमचिन्त्यरूपं सूक्ष्माच्च तत्सूक्ष्मतरं विभाति ।\nदूरात्सुदूरे तदिहान्तिके च पश्यन्त्विहैव निहितं गुहायाम् ॥ ७॥\nन चक्षुषा गृह्यते नापि वाचा नान्यैर्देवैस्तपसा कर्मणा वा ।\nज्ञानप्रसादेन विशुद्धसत्त्वस्ततस्तु तं पश्यते निष्कलं ध्यायमानः ॥ ८॥\nएषोऽणुरात्मा चेतसा वेदितव्यो यस्मिन्प्राणः पञ्चधा संविवेश ।\nप्राणैश्चित्तं सर्वमोतं प्रजानां यस्मिन्विशुद्धे विभवत्येष आत्मा ॥ ९॥\nयं यं लोकं मनसा संविभाति विशुद्धसत्त्वः कामयते यांश्च कामान् ।\nतं तं लोकं जयते तांश्च कामांस्तस्मादात्मज्ञं ह्यर्चयेत्भूतिकामः ॥ १०॥\n॥ इति मुण्डकोपनिषदि तृतीयमुण्डके प्रथमः खण्डः ॥\n॥ तृतीयमुण्डके द्वितीयः खण्डः ॥\nस वेदैतत्परमं ब्रह्म धाम यत्र विश्वं निहितं भाति शुभ्रम् ।\nउपासते पुरुषं ये ह्यकामास्ते शुक्रमेतदतिवर्तन्ति धीराः ॥ १॥\nकामान्यः कामयते मन्यमानः स कामभिर्जायते तत्र तत्र ।\nपर्याप्तकामस्य कृतात्मनस्तु इहैव सर्वे प्रविलीयन्ति कामाः ॥ २॥\nनायमात्मा प्रवचनेन लभ्यो न मेधया न बहुना श्रुतेन ।\nयमेवैष वृणुते तेन लभ्यस्तस्यैष आत्मा विवृणुते तनूं स्वाम् ॥ ३॥\nनायमात्मा बलहीनेन लभ्यो न च प्रमादात्तपसो वाप्यलिङ्गात् ।\nएतैरुपायैर्यतते यस्तु विद्वांस्तस्यैष आत्मा विशते ब्रह्मधाम ॥ ४॥\nसम्प्राप्यैनमृषयो ज्ञानतृप्ताः कृतात्मानो वीतरागाः प्रशान्ताः\nते सर्वगं सर्वतः प्राप्य धीराः युक्तात्मानः सर्वमेवाविशन्ति ॥ ५॥\nवेदान्तविज्ञानसुनिश्चितार्थाः संन्यासयोगाद्यतयः शुद्धसत्त्वाः ।\nते ब्रह्मलोकेषु परान्तकाले परामृताः परिमुच्यन्ति सर्वे ॥ ६॥\nगताः कलाः पञ्चदश प्रतिष्ठा देवाश्च सर्वे प्रतिदेवतासु ।\nकर्माणि विज्ञानमयश्च आत्मा परेऽव्यये सर्व एकीभवन्ति ॥ ७॥\nयथा नद्यः स्यन्दमानाः समुद्रेऽस्तं गच्छन्ति नामरूपे विहाय ।\nतथा विद्वान्नामरूपाद्विमुक्तः परात्परं पुरुषमुपैति दिव्यम् ॥ ८॥\nस यो ह वै तत्परमं ब्रह्म वेद ब्रह्मैव भवति नास्याब्रह्मवित्कुले भवति ।\nतरति शोकं तरति पाप्मानं गुहाग्रन्थिभ्यो विमुक्तोऽमृतो भवति ॥ ९॥\nतदेतदृचाऽभ्युक्तम्  \nक्रियावन्तः श्रोत्रिया ब्रह्मनिष्ठाः स्वयं जुह्वत एकर्षिं श्रद्धयन्तः ।\nतेषामेवैतां ब्रह्मविद्यां वदेत शिरोव्रतं विधिवद्यैस्तु चीर्णम् ॥ १०॥\nतदेतत्सत्यमृषिरङ्गिराः पुरोवाच नैतदचीर्णव्रतोऽधीते ।\nनमः परमऋषिभ्यो नमः परमऋषिभ्यः ॥ ११॥\n॥ इति मुण्डकोपनिषदि तृतीयमुण्डके द्वितीयः खण्डः ॥\n॥ इत्यथर्ववेदीय मुण्डकोपनिषत्समाप्ता ॥\nॐ भद्रं कर्णेभिः श्रुणुयाम देवा भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/mundakopanishad/", "category": "upanishad", "text": "ॐ भद्रं कर्णेभिः श्रुणुयाम देवाः भद्रं पश्येमाक्षभिर्यजत्राः ।\nस्थिरैरङ्गैस्तुष्टुवा सस्तनूभिर्व्यशेम देवहितं यदायुः ।\nस्वस्ति न इन्द्रो वृद्धश्रवाः स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः स्वस्ति नो बृहस्पतिर्दधातु।\n॥ ॐ शान्तिः शान्तिः शान्तिः ॥\n॥ ॐ ब्रह्मणे नमः ॥\n॥ प्रथममुण्डके प्रथमः खण्डः ॥\nॐ ब्रह्मा देवानां प्रथमः संबभूव विश्वस्य कर्ताभुवनस्य गोप्ता ।\nस ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राह ॥ १॥\nअथर्वणे यां प्रवदेत ब्रह्माऽथर्वा तां पुरोवाचाङ्गिरे ब्रह्मविद्याम् ।\nस भारद्वाजाय सत्यवाहाय प्राह भारद्वाजोऽङ्गिरसे परावराम् ॥ २॥\nशौनको ह वै महाशालोऽङ्गिरसं विधिवदुपसन्नः पप्रच्छ\nकस्मिन्नु भगवो विज्ञाते सर्वमिदं विज्ञातं भवतीति ॥ ३॥\nतस्मै स होवाच । द्वे विद्ये वेदितव्ये इति ह स्म\nयद्ब्रह्मविदो वदन्ति परा चैवापरा च ॥ ४॥\nतत्रापरा  ऋग्वेदो यजुर्वेदः सामवेदोऽथर्ववेदः\nशिक्षा कल्पो व्याकरणं निरुक्तं छन्दो ज्योतिषमिति ।\nअथ परा यया तदक्षरमधिगम्यते ॥ ५॥\nयत्तदद्रेश्यमग्राह्यमगोत्रमवर्णमचक्षुःश्रोत्रं तदपाणिपादम् ।\nनित्यं विभुं सर्वगतं सुसूक्ष्मं तदव्ययं यद्भूतयोनिं परिपश्यन्ति धीराः ॥ ६॥\nयथोर्णनाभिः सृजते गृह्णते च यथा पृथिव्यामोषधयः संभवन्ति ।\nयथा सतः पुरुषात्केशलोमानि तथाऽक्षरात्संभवतीह विश्वम् ॥ ७॥\nतपसा चीयते ब्रह्म ततोऽन्नमभिजायते ।\nअन्नात्प्राणो मनः सत्यं लोकाः कर्मसु चामृतम् ॥ ८॥\nयः सर्वज्ञः सर्वविद्यस्य ज्ञानमयं तपः ।\nतस्मादेतद्ब्रह्म नाम रूपमन्नं च जायाते ॥ ९॥\n॥ इति मुण्डकोपनिषदि प्रथममुण्डके प्रथमः खण्डः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/mundakopanishad/", "category": "upanishad", "text": "॥ तृतीय मुण्डके प्रथमः खण्डः ॥\nद्वा सुपर्णा सयुजा सखाया समानं वृक्षं परिषस्वजाते ।\nतयोरन्यः पिप्पलं स्वाद्वत्ति अनश्नन्नन्योऽभिचाकशीति ॥ १॥\nसमाने वृक्षे पुरुषो निमग्नोऽनीशया शोचति मुह्यमानः ।\nजुष्टं यदा पश्यत्यन्यमीशमस्य महिमानमिति वीतशोकः ॥ २॥\nयदा पश्यः पश्यते रुक्मवर्णं कर्तारमीशं पुरुषं ब्रह्मयोनिम् ।\nतदा विद्वान्पुण्यपापे विधूय निरञ्जनः परमं साम्यमुपैति ॥ ३॥\nप्राणो ह्येष यः सर्वभूतैर्विभाति विजानन्विद्वान्भवते नातिवादी ।\nआत्मक्रीड आत्मरतिः क्रियावानेष ब्रह्मविदां वरिष्ठः ॥ ४॥\nसत्येन लभ्यस्तपसा ह्येष आत्मा सम्यग्ज्ञानेन ब्रह्मचर्येण नित्यम् ।\nअन्तः शरीरे ज्योतिर्मयो हि शुभ्रो यं पश्यन्ति यतयः क्षीणदोषाः ॥ ५॥\nसत्यमेव जयते नानृतं सत्येन पन्था विततो देवयानः ।\nयेनाऽऽक्रमन्त्यृषयो ह्याप्तकामा यत्र तत्सत्यस्य परमं निधानम् ॥ ६॥\nबृहच्च तद्दिव्यमचिन्त्यरूपं सूक्ष्माच्च तत्सूक्ष्मतरं विभाति ।\nदूरात्सुदूरे तदिहान्तिके च पश्यन्त्विहैव निहितं गुहायाम् ॥ ७॥\nन चक्षुषा गृह्यते नापि वाचा नान्यैर्देवैस्तपसा कर्मणा वा ।\nज्ञानप्रसादेन विशुद्धसत्त्वस्ततस्तु तं पश्यते निष्कलं ध्यायमानः ॥ ८॥\nएषोऽणुरात्मा चेतसा वेदितव्यो यस्मिन्प्राणः पञ्चधा संविवेश ।\nप्राणैश्चित्तं सर्वमोतं प्रजानां यस्मिन्विशुद्धे विभवत्येष आत्मा ॥ ९॥\nयं यं लोकं मनसा संविभाति विशुद्धसत्त्वः कामयते यांश्च कामान् ।\nतं तं लोकं जयते तांश्च कामांस्तस्मादात्मज्ञं ह्यर्चयेत्भूतिकामः ॥ १०॥\n॥ इति मुण्डकोपनिषदि तृतीयमुण्डके प्रथमः खण्डः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage_expanded", "source_type": "upanishad", "url": "https://vedicheritage.gov.in/upanishads/mundakopanishad/", "category": "upanishad", "text": "स वेदैतत्परमं ब्रह्म धाम यत्र विश्वं निहितं भाति शुभ्रम् ।\nउपासते पुरुषं ये ह्यकामास्ते शुक्रमेतदतिवर्तन्ति धीराः ॥ १॥\nकामान्यः कामयते मन्यमानः स कामभिर्जायते तत्र तत्र ।\nपर्याप्तकामस्य कृतात्मनस्तु इहैव सर्वे प्रविलीयन्ति कामाः ॥ २॥\nनायमात्मा प्रवचनेन लभ्यो न मेधया न बहुना श्रुतेन ।\nयमेवैष वृणुते तेन लभ्यस्तस्यैष आत्मा विवृणुते तनूं स्वाम् ॥ ३॥\nनायमात्मा बलहीनेन लभ्यो न च प्रमादात्तपसो वाप्यलिङ्गात् ।\nएतैरुपायैर्यतते यस्तु विद्वांस्तस्यैष आत्मा विशते ब्रह्मधाम ॥ ४॥\nसम्प्राप्यैनमृषयो ज्ञानतृप्ताः कृतात्मानो वीतरागाः प्रशान्ताः\nते सर्वगं सर्वतः प्राप्य धीराः युक्तात्मानः सर्वमेवाविशन्ति ॥ ५॥\nवेदान्तविज्ञानसुनिश्चितार्थाः संन्यासयोगाद्यतयः शुद्धसत्त्वाः ।\nते ब्रह्मलोकेषु परान्तकाले परामृताः परिमुच्यन्ति सर्वे ॥ ६॥\nगताः कलाः पञ्चदश प्रतिष्ठा देवाश्च सर्वे प्रतिदेवतासु ।\nकर्माणि विज्ञानमयश्च आत्मा परेऽव्यये सर्व एकीभवन्ति ॥ ७॥\nयथा नद्यः स्यन्दमानाः समुद्रेऽस्तं गच्छन्ति नामरूपे विहाय ।\nतथा विद्वान्नामरूपाद्विमुक्तः परात्परं पुरुषमुपैति दिव्यम् ॥ ८॥\nस यो ह वै तत्परमं ब्रह्म वेद ब्रह्मैव भवति नास्याब्रह्मवित्कुले भवति ।\nतरति शोकं तरति पाप्मानं गुहाग्रन्थिभ्यो विमुक्तोऽमृतो भवति ॥ ९॥\nतदेतदृचाऽभ्युक्तम्  \nक्रियावन्तः श्रोत्रिया ब्रह्मनिष्ठाः स्वयं जुह्वत एकर्षिं श्रद्धयन्तः ।\nतेषामेवैतां ब्रह्मविद्यां वदेत शिरोव्रतं विधिवद्यैस्तु चीर्णम् ॥ १०॥\nतदेतत्सत्यमृषिरङ्गिराः पुरोवाच नैतदचीर्णव्रतोऽधीते ।\nनमः परमऋषिभ्यो नमः परमऋषिभ्यः ॥ ११॥\n॥ इति मुण्डकोपनिषदि तृतीयमुण्डके द्वितीयः खण्डः ॥", "relevance_score": {"name_match": false, "topic_score": 2}}
{"rishi": "atri", "source": "sanskrit_documents", "source_type": "upanishad", "url": "https://sanskritdocuments.org/doc_upanishhat/prashna.htm", "category": "upanishads", "text": "प्रश्नोपनिषत् \n\n\n\n \n \n \n   \n   \n   \n   \n \n\n     \n\n\n\n\n\n प्रश्नोपनिषत् \n\nॐ भद्रं कर्णेभिः श ृणुयाम देवा\nभद्रं पश्येमाक्षभिर्यजत्राः ।\nस्थिरैरङ्गैस्तुष्तुवा सस्तनूभिर्व्यशेम देवहितं यदायुः ॥\n\nस्वस्ति न इन्द्रो वृद्धश्रवाः\n      स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः\n      स्वस्ति नो बृहस्पतिर्दधातु ॥\n\nॐ शान्तिः शान्तिः शान्तिः ॥\n\nप्रथमः प्रश्नः ।\nॐ सुकेशा च भारद्वाजः शैब्यश्च सत्यकामः सौर्यायणी च गार्ग्यः\nकौसल्यश्चाश्वलायनो भार्गवो वैदर्भिः कबन्धी कात्यायनस्ते हैते\nब्रह्मपरा ब्रह्मनिष्ठाः परं ब्रह्मान्वेषमाणा एष ह वै तत्सर्वं\nवक्ष्यतीति ते ह समित्पाणयो भगवन्तं पिप्पलादमुपसन्नाः ॥ १ . १॥\n\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान् पृच्छत यदि\nविज्ञास्यामः सर्वं ह वो वक्ष्याम इति ॥ १ . २॥\n\nअथ कबन्धी कात्यायन उपेत्य पप्रच्छ ।\nभगवन् कुते ह वा इमाः प्रजाः प्रजायन्त  इति ॥ १ . ३॥\n\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्राणं\nचेत्येतौ मे बहुधा प्रजाः करिष्यत इति ॥ १ . ४॥\n\nआदित्यो ह वै प्राणो रयिरेव चन्द्रमा रयिर्वा एतत्\nसर्वं यन्मूर्तं चामूर्तं च तस्मान्मूर्तिरेव रयिः ॥ १ . ५॥\n\nअथादित्य उदयन्यत्प्राचीं दिशं प्रविशति तेन प्राच्यान् प्राणान्\nरश्मिषु सन्निधत्ते । यद्दक्षिणां यत् प्रतीचीं यदुदीचीं यदधो\nयदूर्ध्वं यदन्तरा दिशो यत् सर्वं प्रकाशयति तेन सर्वान् प्राणान्\nरश्मिषु सन्निधत्ते ॥ १ . ६॥\n\nस एष वैश्वानरो विश्वरूपः प्राणोऽग्निरुदयते ।\nतदेतदृचाऽभ्युक्तम् ॥ १ . ७॥\n\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ १ . ८॥\n\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ १ . ९॥\n\nअथोत्तरेण तपसा ब्रह्मचर्येण श्रद्धया\nविद्ययाऽऽत्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत् परायणमेतस्मान्न पुनरावर्तन्त\nइत्येष निरोधस्तदेष श्लोकः ॥ १ . १०॥\n\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ १ . ११॥\n\nमासो वै प्रजापतिस्तस्य कृष्णपक्ष एव रयिः शुक्लः प्रणस्तस्मादेत\nऋषयः शुक्ल इष्टं कुर्वन्तीतर इतरस्मिन् ॥ १ . १२॥\n\nअहोरात्रो वै प्रजापतिस्तस्याहरेव प्राणो रात्रिरेव रयिः प्राणं वा एते\nप्रस्कन्दन्ति ये दिवा रत्या संयुज्यन्ते ब्रह्मचर्यमेव तद्यद्रात्रौ\nरत्या संयुज्यन्ते ॥ १ . १३॥\n\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १ . १४॥\n\nतद्ये ह वै तत् प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्ठितम् ॥ १ . १५॥\n\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १ . १६॥\n\nइति प्रश्नोपनिषदि प्रथमः प्रश्नः ॥\n\nद्वितीयः प्रश्नः ।\nअथ हैनं भार्गवो वैदर्भिः पप्रच्छ । भगवन् कत्येव\nदेवाः प्रजां विधारयन्ते कतर एतत् प्रकाशयन्ते कः\nपुनरेषां वरिष्ठ इति ॥ २ . १॥\n\nतस्मै स होवाचाकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ . २॥\n\nतान् वरिष्ठः प्राण उवाच । मा मोहमापद्यथ अहमेवैतत्\nपञ्चधाऽऽत्मानं प्रविभज्यैतद्बाणमवष्टभ्य विधारयामीति\nतेऽश्रद्दधाना बभूवुः ॥ २ . ३॥\n\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते । तद्यथा\nमक्षिका मधुकरराजानमुत्क्रामन्तं सर्व एवोत्क्रमन्ते तस्मिंष्च\nप्रतिष्ठमाने सर्व एव प्रातिष्टन्त एवं वाङ्मनष्चक्षुः श्रोत्रं\nच ते प्रीताः प्राणं स्तुन्वन्ति ॥ २ . ४॥\n\nएषोऽग्निस्तपत्येष सूर्य\nएष पर्जन्यो मघवानेष वायुः\nएष पृथिवी रयिर्देवः\nसदसच्चामृतं च यत् ॥ २ . ५॥\n\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ २ . ६॥\n\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्राणैः प्रतितिष्ठसि ॥ २ . ७॥\n\nदेवानामसि वह्नितमः पितॄणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ २ . ८॥\n\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ २ . ९॥\n\nयदा त्वमभिवर्षस्यथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ २ . १०॥\n\nव्रात्यस्त्वं प्राणैकर्षरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ २ . ११॥\n\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरु मोत्क्रमीः ॥ २ . १२॥\n\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान् रक्षस्व  श्रीश्च प्रज्ञां च विधेहि न इति ॥ २ . १३॥\n\nइति प्रश्नोपनिषदि द्वितीयः प्रश्नः ॥\n\nतृतीयः प्रश्नः\nअथ हैनं कौशल्यश्चाश्वलायनः पप्रच्छ । भगवन् कुत\nएष प्राणो जायते कथमायात्यस्मिञ्शरीर आत्मानं  वा\nप्रविभज्य कथं प्रतिष्ठते केनोत्क्रमते कथं बाह्यमभिधत्ते\nकथमध्यात्ममिति ॥ ३ . १॥\n\nतस्मै स होवाचातिप्रश्नान् पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥ ३ . २॥\n\nआत्मन एष प्राणो जायते । यथैषा पुरुषे\nछायैतस्मिन्नेतदाततं\nमनोकृतेनायात्यस्मिञ्शरीरे ॥ ३ . ३॥\n\nयथा सम्रादेवाधिकृतान् विनियुङ्क्ते । एतन् ग्रामानोतान्\nग्रामानधितिष्ठस्वेत्येवमेवैष प्राण इतरान् प्राणान् पृथक्\nपृथगेव सन्निधत्ते ॥ ३ . ४॥\n\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ३ . ५॥\n\nहृदि ह्येष आत्मा । अत्रैतदेकशतं नाडीनां तासां शतं\nशतमेकैकस्या द्वासप्ततिर्द्वासप्ततिः प्रतिशाखानाडीसहस्राणि\nभवन्त्यासु व्यानश्चरति ॥ ३ . ६॥\n\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ३ . ७॥\n\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्य\nअपानमवष्टभ्यान्तरा यदाकाशः स समानो वायुर्व्यानः ॥ ३ . ८॥\n\nतेजो ह वा उदानस्तस्मादुपशान्ततेजाः । पुनर्भवमिन्द्रियैर्मनसि\nसम्पद्यमानैः ॥ ३ . ९॥\n\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ ३ . १०॥\n\nय एवं विद्वान् प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ३ . ११॥\n\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते\nविज्ञायामृतमश्नुत इति ॥ ३ . १२॥\n\nइति प्रश्नोपनिषदि तृतीयः प्रश्नः ॥\n\nचतुर्थः प्रश्नः ।\nअथ हैनं सौर्यायणि गार्ग्यः पप्रच्छ । भगवन्नेतस्मिन् पुरुषे\nकानि स्वपन्ति कान्यस्मिञ्जाग्रति कतर एष देवः स्वप्नान् पश्यति\nकस्यैतत्  सुखं भवति कस्मिन्नु सर्वे सम्प्रतिष्ठिता भवन्तीति ॥ ४ . १॥\n\nतस्मै स होवाच यथा गार्ग्य मरीचयोऽर्कस्यास्तं गच्छतः सर्वा\nएतस्मिंस्तेजोमण्डल एकीभवन्ति ताः पुनः पुनरुदयतः प्रचरन्त्येवं\nह वै तत् सर्वं परे देवे मनस्येकीभवति तेन तर्ह्येष पुरुषो न\nश ृणोति न पश्यति न जिघ्रति न रसयते न स्पृशते नाभिवदते\nनादत्ते नानन्दयते न विसृजते नेयायते स्वपितीत्याचक्षते ॥ ४ . २॥\n\nप्राणाग्नय एवैतस्मिन् पुरे जाग्रति । गार्हपत्यो ह वा एषोऽपानो\nव्यानोऽन्वाहार्यपचनो यद्गार्हपत्यात् प्रणीयते प्रणयनादाहवनीयः\nप्राणः ॥ ४ . ३॥\n\nयदुच्छ्वासनिःश्वासावेतावाहुती समं नयतीति स  समानः । मनो ह\nवाव यजमानः । इष्टफलमेवोदानः । स एनं यजमानमहरहर्ब्रह्म\nगमयति ॥ ४ . ४॥\n\nअत्रैष देवः स्वप्ने महिमानमनुभवति । यद्दृष्टं\nदृष्टमनुपश्यति श्रुतं श्रुतमेवार्थमनुश ृणोति\nदेशदिगन्तरैश्च प्रत्यनुभूतं पुनः पुनः प्रत्यनुभवति दृष्टं\nचादृष्टं च श्रुतं चाश्रुतं चानुभूतं चाननुभूतं च\nसच्चासच्च सर्वं पश्यति सर्वः पश्यति ॥ ४ . ५॥\n\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथ यदैतस्मिञ्शरीर एतत्सुखं भवति ॥ ४ . ६॥\n\nस यथा सोभ्य वयांसि वसोवृक्षं सम्प्रतिष्ठन्ते । एवं\nह वै तत् सर्वं पर आत्मनि सम्प्रतिष्ठते ॥ ४ . ७॥\n\nपृथिवी च पृथिवीमात्रा चापश्चापोमात्रा च तेजश्च तेजोमात्रा च\nवायुश्च वायुमात्रा चाकाशश्चाकाशमात्रा च चक्षुश्च द्रष्टव्यं\nच श्रोत्रं च श्रोतव्यं च घ्राणं च घ्रातव्यं च रसश्च\nरसयितव्यं च त्वक्च स्पर्शयितव्यं च वाक्च वक्तव्यं च हस्तौ\nचादातव्यं चोपस्थश्चानन्दयितव्यं च पायुश्च विसर्जयितव्यं च\nयादौ च गन्तव्यं च मनश्च मन्तव्यं च बुद्धिश्च बोद्धव्यं\nचाहङ्कारश्चाहङ्कर्तव्यं च चित्तं च चेतयितव्यं च तेजश्च\nविद्योतयितव्यं च प्राणश्च विधारयितव्यं च ॥ ४ . ८॥\n\nएष हि द्रष्टा स्प्रष्टा श्रोता घ्राता रसयिता मन्ता बोद्धा कर्ता\nविज्ञानात्मा पुरुषः । स परेऽक्षर आत्मनि सम्प्रतिष्ठते ॥ ४ . ९॥\n\nपरमेवाक्षरं प्रतिपद्यते स यो ह वै तदच्छायमशरीरमलोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति ।\nतदेष श्लोकः ॥ ४ . १०॥\n\nविज्ञानात्मा सह देवैश्च सर्वैः प्राणा भूतानि सम्प्रतिष्ठन्ति यत्र\nतदक्षरं वेदयते यस्तु सोम्य स सर्वज्ञः सर्वमेवाविवेशेति ॥ ४ . ११॥\n\nइति प्रश्नोपनिषदि चतुर्थः प्रश्नः ॥\n\nपञ्चमः प्रश्नः ।\nअथ हैनं शैब्यः सत्यकामः पप्रच्छ । स यो ह वै\nतद्भगवन्मनुष्येषु प्रायणान्तमोङ्कारमभिध्यायीत । कतमं वाव\nस तेन लोकं जयतीति । तस्मै स होवाच ॥ ५ . १॥\n\nएतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ ५ . २॥\n\nस यद्येकमात्रमभिध्यायीत स तेनैव संवेदितस्तूर्णमेव\nजगत्यामभिसम्पद्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ५ . ३॥\n\nअथ यदि द्विमात्रेण मनसि सम्पद्यते सोऽन्तरिक्षं\nयजुर्भिरुन्नीयते सोमलोकम् । स सोमलोके विभुतिमनुभूय\nपुनरावर्तते ॥ ५ . ४॥\n\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा विनिर्मुच्यत\nएवं ह वै स पाप्मना विनिर्मुक्तः स सामभिरुन्नीयते ब्रह्मलोकं\nस एतस्माज्जीवघनात् परात्परं पुरिशयं पुरुषमीक्षते । तदेतौ\nश्लोकौ भवतः ॥ ५ . ५॥\n\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक् प्रयुक्तासु न कम्पते ज्ञः ॥ ५ . ६॥\n\nऋग्भिरेतं यजुर्भिरन्तरिक्षं\nसामभिर्यत् तत् कवयो वेदयन्ते ।\nतमोङ्कारेणैवायतनेनान्वेति विद्वान्\nयत्तच्छान्तमजरममृतमभयं परं चेति ॥ ५ . ७॥\n\nइति प्रश्नोपनिषदि पञ्चमः प्रश्नः ॥\n\nषष्ठः प्रश्नः ।\nअथ हैनं सुकेशा भारद्वाजः पप्रच्छ । भगवन् हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत । षोडशकलं\nभारद्वाज पुरुषं वेत्थ । तमहं कुमारमब्रुवं नाहमिमं वेद ।\nयद्यहमिममवेदिषं कथं ते नावक्ष्यमिति । समूलो वा एष\nपरिशुष्यति योऽनृतमभिवदति तस्मान्नार्हम्यनृतं वक्तुम् । स\nतूष्णीं रथमारुह्य प्रवव्राज । तं त्वा पृच्छामि क्वासौ पुरुष\nइति ॥ ६ . १॥\n\nतस्मै स होवाचेहैवान्तःशरीरे सोम्य स पुरुषो\nयस्मिन्नताः षोडशकलाः प्रभवन्तीति ॥ ६ . २॥\n\nस ईक्षाचक्रे । कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठास्यामीति ॥ ६ . ३॥\n\nस प्राणमसृजत प्राणाच्छ्रद्धां खं वायुर्ज्योतिरापः पृथिवीन्द्रियं\nमनः । अन्नमन्नाद्वीर्यं तपो मन्त्राः कर्म लोका लोकेषु च नाम च\n॥ ६ . ४॥\n\nस यथेमा नद्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिद्येते तासां नामरूपे समुद्र इत्येवं प्रोच्यते । एवमेवास्य\nपरिद्रष्टुरिमाः षोडशकलाः पुरुषायणाः पुरुषं प्राप्यास्तं गच्छन्ति\nभिद्येते चासां नामरूपे पुरुष इत्येवं प्रोच्यते स एषोऽकलोऽमृतो\nभवति तदेष श्लोकः ॥ ६ . ५॥\n\nअरा इव रथनाभौ कला यस्मिन्प्रतिष्ठिताः ।\nतं वेद्यं पुरुषं वेद यथ मा वो मृत्युः परिव्यथा इति ॥ ६ . ६॥\n\nतान् होवाचैतावदेवाहमेतत् परं ब्रह्म वेद । नातः\nपरमस्तीति ॥ ६ . ७॥\n\nते तमर्चयन्तस्त्वं हि नः पिता योऽस्माकमविद्यायाः परं पारं\nतारयसीति । नमः परमऋषिभ्यो नमः परमऋषिभ्यः ॥ ६ . ८॥\n\nइति प्रश्नोपनिषदि षष्ठः प्रश्नः ॥\n\nॐ भद्रं कर्णेभिः श ृणुयाम देवा\nभद्रं पश्येमाक्षभिर्यजत्राः ।\nस्थिरैरङ्गैस्तुष्तुवा सस्तनूभिर्व्यशेम देवहितं यदायुः ॥\n\nस्वस्ति न इन्द्रो वृद्धश्रवाः\nस्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः\nस्वस्ति नो बृहस्पतिर्दधातु ॥\n\nॐ शान्तिः शान्तिः शान्तिः ॥\n\n\n             . \n                 \n\n\n\n\n\n\n                    \n                     . \n                    \n                      \n                        \n                    \n                 \n                    \n                        \n                    \n                     \n                     . \n                            \n        4 108         \n                   20   1999     10   2018\n             . \n                   . \n\n\n\n                            \n   .                          \n                   .\n               . \n\n\n\n\n\n  \n \n \n \n \n \n \n \n\n\n\n\n\n . \n\n         20    2021 02 07 15    \n\n\n\n     \n\n\n .", "relevance_score": {"name_match": false, "topic_score": 2}}
{"rishi": "atri", "source": "sanskrit_documents", "source_type": "upanishad", "url": "https://sanskritdocuments.org/doc_upanishhat/chhaandogya.htm", "category": "upanishads", "text": "छान्दोग्योपनिषत् \n\n\n\n \n \n \n   \n   \n   \n   \n   \n \n\n    \n\n\n\n\n\n छान्दोग्योपनिषत् \n\n॥ अथ छान्दोग्योपनिषत् ॥\nॐ आप्यायन्तु ममाङ्गानि वाक्प्राणश्चक्षुः\nश्रोत्रमथो बलमिन्द्रियाणि च सर्वाणि ।\nसर्वं ब्रह्मौपनिषदं माहं ब्रह्म निराकुर्यां मा मा ब्रह्म\nनिराकरोदनिराकरणमस्त्वनिराकरणंं मेऽस्तु ।\nतदात्मनि निरते य उपनिषत्सु धर्मास्ते\nमयि सन्तु ते मयि सन्तु ॥\n\n॥ ॐ शान्तिः शान्तिः शान्तिः ॥\n\n॥ प्रथमोऽध्यायः ॥\nओमित्येतदक्षरमुद्गीथमुपासीत ।\nओमिति ह्युद्गायति तस्योपव्याख्यानम्  ॥ १ . १ . १॥\n\nएषां भूतानां पृथिवी रसः पृथिव्या अपो रसः ।\nअपामोषधयो रस ओषधीनां पुरुषो रसः\nपुरुषस्य वाग्रसो वाच ऋग्रस ऋचः साम रसः\nसाम्न उद्गीथो रसः  ॥ १ . १ . २॥\n\nस एष रसाना रसतमः परमः परार्ध्योऽष्टमो\nयदुद्गीथः  ॥ १ . १ . ३॥\n\nकतमा कतमर्क्कतमत्कतमत्साम कतमः कतम उद्गीथ\nइति विमृष्टं भवति  ॥ १ . १ . ४॥\n\nवागेवर्क्प्राणः सामोमित्येतदक्षरमुद्गीथः ।\nतद्वा एतन्मिथुनं यद्वाक्च प्राणश्चर्क्च साम च  ॥ १ . १ . ५॥\n\nतदेतन्मिथुनमोमित्येतस्मिन्नक्षरे स सृज्यते\nयदा वै मिथुनौ समागच्छत आपयतो वै\nतावन्योन्यस्य कामम् ॥ १ . १ . ६॥\n\nआपयिता ह वै कामानां भवति य एतदेवं\nविद्वानक्षरमुद्गीथमुपास्ते  ॥ १ . १ . ७॥\n\nतद्वा एतदनुज्ञाक्षरं यद्धि किंचानुजानात्योमित्येव\nतदाहैषो एव समृद्धिर्यदनुज्ञा समर्धयिता ह वै\nकामानां भवति य एतदेवं विद्वानक्षरमुद्गीथमुपास्ते  ॥ १ . १ . ८॥\n\nतेनेयं त्रयीविद्या वर्तते ओमित्याश्रावयत्योमिति\nश सत्योमित्युद्गायत्येतस्यैवाक्षरस्यापचित्यै महिम्ना\nरसेन ॥ १ . १ . ९॥\n\nतेनोभौ कुरुतो यश्चैतदेवं वेद यश्च न वेद ।\nनाना तु विद्या चाविद्या च यदेव विद्यया करोति\nश्रद्धयोपनिषदा तदेव वीर्यवत्तरं भवतीति\nखल्वेतस्यैवाक्षरस्योपव्याख्यानं भवति  ॥ १ . १ . १०॥\n\n॥ इति  प्रथमः खण्डः ॥\nदेवासुरा ह वै यत्र संयेतिरे  उभये प्राजापत्यास्तद्ध\nदेवा उद्गीथमाजह्रुरनेनैनानभिभविष्याम इति  ॥ १ . २ . १॥\n\nते ह नासिक्यं प्राणमुद्गीथमुपासांचक्रिरे\nत  हासुराः पाप्मना विविधुस्तस्मात्तेनोभयं जिघ्रति\nसुरभि च दुर्गन्धि च पाप्मना ह्येष विद्धः  ॥ १ . २ . २॥\n\nअथ ह वाचमुद्गीथमुपासांचक्रिरे ता  हासुराः पाप्मना\nविविधुस्तस्मात्तयोभयं वदति सत्यं चानृतं च\nपाप्मना ह्येषा विद्धा  ॥ १ . २ . ३॥\n\nअथ ह चक्षुरुद्गीथमुपासांचक्रिरे तद्धासुराः\nपाप्मना विविधुस्तस्मात्तेनोभयं पश्यति दर्शनीयं\nचादर्शनीयं च पाप्मना ह्येतद्विद्धम् ॥ १ . २ . ४॥\n\nअथ ह श्रोत्रमुद्गीथमुपासांचक्रिरे तद्धासुराः\nपाप्मना विविधुस्तस्मात्तेनोभय  श ृणोति श्रवणीयं\nचाश्रवणीयं च पाप्मना ह्येतद्विद्धम्  ॥ १ . २ . ५॥\n\nअथ ह मन उद्गीथमुपासांचक्रिरे तद्धासुराः\nपाप्मना विविधुस्तस्मात्तेनोभय संकल्पते संकल्पनीयंच\nचासंकल्पनीयं च पाप्मना ह्येतद्विद्धम्  ॥ १ . २ . ६॥\n\nअथ ह य एवायं मुख्यः प्राणस्तमुद्गीथमुपासांचक्रिरे\nत हासुरा ऋत्वा विदध्वंसुर्यथाश्मानमाखणमृत्वा\nविध्व सेतैवम्  ॥ १ . २ . ७॥\n\nयथाश्मानमाखणमृत्वा विध्व सत एव  हैव\nस विध्व सते य एवंविदि पापं कामयते\nयश्चैनमभिदासति स एषोऽश्माखणः  ॥ १ . २ . ८॥\n\nनैवैतेन सुरभि न दुर्गन्धि विजानात्यपहतपाप्मा ह्येष\nतेन यदश्नाति यत्पिबति तेनेतरान्प्राणानवति एतमु\nएवान्ततोऽवित्त्वोत्क्रमति व्याददात्येवान्तत इति ॥ १ . २ . ९॥\n\nत  हाङ्गिरा उद्गीथमुपासांचक्र एतमु एवाङ्गिरसं\nमन्यन्तेऽङ्गानां यद्रसः ॥ १ . २ . १०॥\n\nतेन त  ह बृहस्पतिरुद्गीथमुपासांचक्र एतमु एव बृहस्पतिं\nमन्यन्ते वाग्घि बृहती तस्या एष पतिः  ॥ १ . २ . ११ ॥\n\nतेन त  हायास्य उद्गीथमुपासांचक्र एतमु एवायास्यं\nमन्यन्त आस्याद्यदयते  ॥ १ . २ . १२॥\n\nतेन त ह बको दाल्भ्यो विदांचकार ।\nस ह नैमिशीयानामुद्गाता बभूव स ह स्मैभ्यः\nकामानागायति  ॥ १ . २ . १३॥\n\nआगाता ह वै कामानां भवति य एतदेवं\nविद्वानक्षरमुद्गीथमुपास्त इत्यध्यात्मम्  ॥ १ . २ . १४॥\n\n॥ इति  द्वितीयः खण्डः ॥\nअथाधिदैवतं य एवासौ तपति\nतमुद्गीथमुपासीतोद्यन्वा एष प्रजाभ्य उद्गायति ।\nउद्य स्तमो भयमपहन्त्यपहन्ता ह वै भयस्य\nतमसो भवति य एवं वेद  ॥ १ . ३ . १॥\n\nसमान उ एवायं चासौ चोष्णोऽयमुष्णोऽसौ\nस्वर इतीममाचक्षते स्वर इति प्रत्यास्वर इत्यमुं\nतस्माद्वा एतमिमममुं चोद्गीथमुपासीत  ॥ १ . ३ . २॥\n\nअथ खलु व्यानमेवोद्गीथमुपासीत यद्वै प्राणिति\nस प्राणो यदपानिति सोऽपानः  ।\nअथ यः प्राणापानयोः संधिः स व्यानो यो व्यानः\nसा वाक् ।\nतस्मादप्राणन्ननपानन्वाचमभिव्याहरति  ॥ १ . ३ . ३॥\n\nया वाक्सर्क्तस्मादप्राणन्ननपानन्नृचमभिव्याहरति\nयर्क्तत्साम तस्मादप्राणन्ननपानन्साम गायति\nयत्साम स उद्गीथस्तस्मादप्राणन्ननपानन्नुद्गायति  ॥ १ . ३ . ४॥\n\nअतो यान्यन्यानि वीर्यवन्ति कर्माणि यथाग्नेर्मन्थनमाजेः\nसरणं दृढस्य धनुष आयमनमप्राणन्ननपान स्तानि\nकरोत्येतस्य हेतोर्व्यानमेवोद्गीथमुपासीत ॥ १ . ३ . ५॥\n\nअथ खलूद्गीथाक्षराण्युपासीतोद्गीथ इति\nप्राण एवोत्प्राणेन ह्युत्तिष्ठति वाग्गीर्वाचो ह\nगिर इत्याचक्षतेऽन्नं थमन्ने हीद सर्व स्थितम् ॥ १ . ३ . ६॥\n\nद्यौरेवोदन्तरिक्षं गीः पृथिवी थमादित्य\nएवोद्वायुर्गीरग्निस्थ  सामवेद एवोद्यजुर्वेदो\nगीरृग्वेदस्थं दुग्धेऽस्मै वाग्दोहं यो वाचो\nदोहोऽन्नवानन्नादो भवति य एतान्येवं\nविद्वानुद्गीथाक्षराण्युपास्त उद्गीथ इति  ॥ १ . ३ . ७॥\n\nअथ खल्वाशीःसमृद्धिरुपसरणानीत्युपासीत\nयेन साम्ना स्तोष्यन्स्यात्तत्सामोपधावेत् ॥ १ . ३ . ८॥\n\nयस्यामृचि तामृचं  यदार्षेयं तमृषिं  यां\nदेवतामभिष्टोष्यन्स्यात्तां देवतामुपधावेत्  ॥ १ . ३ . ९॥\n\nयेन च्छन्दसा स्तोष्यन्स्यात्तच्छन्द उपधावेद्येन\nस्तोमेन स्तोष्यमाणः स्यात्त स्तोममुपधावेत्  ॥ १ . ३ . १०॥\n\nयां दिशमभिष्टोष्यन्स्यात्तां दिशमुपधावेत्  ॥ १ . ३ . ११॥\n\nआत्मानमन्तत उपसृत्य स्तुवीत कामं\nध्यायन्नप्रमत्तोऽभ्याशो ह यदस्मै स कामः समृध्येत\nयत्कामः स्तुवीतेति यत्कामः स्तुवीतेति  ॥ १ . ३ . १२॥\n\n॥ इति  तृतीयः खण्डः ॥\nओमित्येतदक्षरमुद्गीथमुपासीतोमिति ह्युद्गायति\nतस्योपव्याख्यानम्  ॥ १ . ४ . १॥\n\nदेवा वै मृत्योर्बिभ्यतस्त्रयीं विद्यां प्राविश स्ते\nछन्दोभिरच्छादयन्यदेभिरच्छादय स्तच्छन्दसां\nछन्दस्त्वम्  ॥ १ . ४ . २॥\n\nतानु तत्र मृत्युर्यथा मत्स्यमुदके परिपश्येदेवं\nपर्यपश्यदृचि साम्नि यजुषि ।\nते नु विदित्वोर्ध्वा ऋचः साम्नो यजुषः स्वरमेव\nप्राविशन् ॥ १ . ४ . ३॥\n\nयदा वा ऋचमाप्नोत्योमित्येवातिस्वरत्येव सामैवं\nयजुरेष उ स्वरो यदेतदक्षरमेतदमृतमभयं तत्प्रविश्य\nदेवा अमृता अभया अभवन्  ॥ १ . ४ . ४॥\n\nस य एतदेवं विद्वानक्षरं प्रणौत्येतदेवाक्षर \nस्वरममृतमभयं प्रविशति तत्प्रविश्य यदमृता\nदेवास्तदमृतो भवति  ॥ १ . ४ . ५॥\n\n॥ इति  चतुर्थः खण्डः ॥\nअथ खलु य उद्गीथः स प्रणवो यः प्रणवः स उद्गीथ\nइत्यसौ वा आदित्य उद्गीथ एष प्रणव ओमिति\nह्येष स्वरन्नेति  ॥ १ . ५ . १॥\n\nएतमु एवाहमभ्यगासिषं तस्मान्मम त्वमेकोऽसीति\nह कौषीतकिः पुत्रमुवाच रश्मी स्त्वं पर्यावर्तयाद्बहवो\nवै ते भविष्यन्तीत्यधिदैवतम्  ॥ १ . ५ . २॥\n\nअथाध्यात्मं य एवायं मुख्यः\nप्राणस्तमुद्गीथमुपासीतोमिति ह्येष स्वरन्नेति  ॥ १ . ५ . ३॥\n\nएतमु एवाहमभ्यगासिषं तस्मान्मम त्वमेकोऽसीति ह\nकौषीतकिः पुत्रमुवाच प्राणा स्त्वं\nभूमानमभिगायताद्बहवो वै मे भविष्यन्तीति  ॥ १ . ५ . ४॥\n\nअथ खलु य उद्गीथः स प्रणवो यः प्रणवः\nस उद्गीथ इति होतृषदनाद्धैवापि\nदुरुद्गीथमनुसमाहरतीत्यनुसमाहरतीति  ॥ १ . ५ . ५॥\n\n॥ इति  पञ्चमः खण्डः ॥\nइयमेवर्गग्निः साम तदेतदेतस्यामृच्यध्यूढ़  साम\nतस्मादृच्यध्यूढ साम गीयत इयमेव\nसाग्निरमस्तत्साम  ॥ १ . ६ . १॥\n\nअन्तरिक्षमेवर्ग्वायुः साम तदेतदेतस्यामृच्यध्यूढ  साम\nतस्मादृच्यध्यूढ  साम गीयतेऽन्तरिक्षमेव सा\nवायुरमस्तत्साम  ॥ १ . ६ . २॥\n\nद्यौरेवर्गादित्यः साम तदेतदेतस्यामृच्यध्यूढ  साम\nतस्मादृच्यध्यूढ  साम गीयते द्यौरेव\nसादित्योऽमस्तत्साम  ॥ १ . ६ . ३॥\n\nनक्षत्रान्येवर्क्चन्द्रमाः साम तदेतदेतस्यामृच्यध्यूढ  साम\nतस्मादृच्यध्यूढ  साम गीयते नक्षत्राण्येव सा चन्द्रमा\nअमस्तत्साम  ॥ १ . ६ . ४॥\n\nअथ यदेतदादित्यस्य शुक्लं भाः सैवर्गथ यन्नीलं परः\nकृष्णं तत्साम तदेतदेतस्यामृच्यध्यूढ  साम\nतस्मादृच्यध्यूढ  साम गीयते  ॥ १ . ६ . ५॥\n\nअथ यदेवैतदादित्यस्य शुक्लं भाः सैव\nसाथ यन्नीलं परः कृष्णं तदमस्तत्सामाथ\nय एषोऽन्तरादित्ये हिरण्मयः पुरुषो दृश्यते\nहिरण्यश्मश्रुर्हिरण्यकेश आप्रणस्वात्सर्व एव\nसुवर्णः  ॥ १ . ६ . ६॥\n\nतस्य यथा कप्यासं पुण्डरीकमेवमक्षिणी\nतस्योदिति नाम स एष सर्वेभ्यः पाप्मभ्य उदित\nउदेति ह वै सर्वेभ्यः पाप्मभ्यो य एवं वेद  ॥ १ . ६ . ७॥\n\nतस्यर्क्च साम च गेष्णौ\nतस्मादुद्गीथस्तस्मात्त्वेवोद्गातैतस्य हि गाता\nस एष ये चामुष्मात्पराञ्चो लोकास्तेषां चेष्टे\nदेवकामानां चेत्यधिदैवतम् ॥ १ . ६ . ८॥\n\n॥ इति  षष्ठः खण्डः ॥\nअथाध्यात्मं वागेवर्क्प्राणः साम तदेतदेतस्यामृच्यध्यूढ \nसाम तस्मादृच्यध्यूढ साम गीयते।\nवागेव सा प्राणोऽमस्तत्साम ॥ १ . ७ . १॥\n\nचक्षुरेवर्गात्मा साम तदेतदेतस्यामृच्यध्यूढ साम\nतस्मादृच्यध्यूढ साम गीयते ।\nचक्षुरेव सात्मामस्तत्साम  ॥ १ . ७ . २॥\n\nश्रोत्रमेवर्ङ्मनः साम तदेतदेतस्यामृच्यध्यूढ साम\nतस्मादृच्यध्यूढ साम गीयते  ।\nश्रोत्रमेव सा मनोऽमस्तत्साम   ॥ १ . ७ . ३॥\n\nअथ यदेतदक्ष्णः शुक्लं भाः सैवर्गथ यन्नीलं परः\nकृष्णं तत्साम तदेतदेतस्यामृच्यध्यूढ साम\nतस्मादृच्यध्यूढ साम गीयते ।\nअथ यदेवैतदक्ष्णः शुक्लं भाः सैव साथ यन्नीलं परः\nकृष्णं तदमस्तत्साम   ॥ १ . ७ . ४॥\n\nअथ य एषोऽन्तरक्षिणि पुरुषो दृश्यते सैवर्क्तत्साम\nतदुक्थं तद्यजुस्तद्ब्रह्म तस्यैतस्य तदेव रूपं यदमुष्य रूपं\nयावमुष्य गेष्णौ तौ  गेष्णौ यन्नाम तन्नाम  ॥ १ . ७ . ५॥\n\nस एष ये चैतस्मादर्वाञ्चो लोकास्तेषां चेष्टे मनुष्यकामानां\nचेति तद्य इमे वीणायां गायन्त्येतं ते गायन्ति\nतस्मात्ते धनसनयः ॥ १ . ७ . ६॥\n\nअथ य एतदेवं विद्वान्साम गायत्युभौ स गायति\nसोऽमुनैव स एष चामुष्मात्पराञ्चो\nलोकास्ता श्चाप्नोति देवकामा श्च  ॥ १ . ७ . ७॥\n\nअथानेनैव ये चैतस्मादर्वाञ्चो लोकास्ता श्चाप्नोति\nमनुष्यकामा श्च तस्मादु हैवंविदुद्गाता ब्रूयात् ॥ १ . ७ . ८॥\n\nकं ते काममागायानीत्येष ह्येव कामागानस्येष्टे य\nएवं विद्वान्साम गायति साम गायति  ॥ १ . ७ . ९॥\n\n॥ इति  सप्तमः खण्डः ॥\nत्रयो होद्गीथे कुशला बभूवुः शिलकः शालावत्यश्चैकितायनो\nदाल्भ्यः प्रवाहणो जैवलिरिति ते होचुरुद्गीथे\nवै कुशलाः स्मो हन्तोद्गीथे कथां वदाम इति ॥ १ . ८ . १॥\n\nतथेति ह समुपविविशुः स ह प्रावहणो जैवलिरुवाच\nभगवन्तावग्रे वदतां ब्राह्मणयोर्वदतोर्वाच  श्रोष्यामीति ॥ १ . ८ . २॥\n\nस ह शिलकः शालावत्यश्चैकितायनं दाल्भ्यमुवाच\nहन्त त्वा पृच्छानीति  पृच्छेति होवाच  ॥ १ . ८ . ३॥\n\nका साम्नो गतिरिति स्वर इति होवाच स्वरस्य का\nगतिरिति   प्राण इति होवाच प्राणस्य का\nगतिरित्यन्नमिति होवाचान्नस्य का गतिरित्याप\nइति होवाच  ॥ १ . ८ . ४॥\n\nअपां का गतिरित्यसौ लोक इति होवाचामुष्य लोकस्य\nका गतिरिति न स्वर्गं लोकमिति नयेदिति होवाच स्वर्गं\nवयं लोक  सामाभिसंस्थापयामः स्वर्गस स्ताव हि\nसामेति  ॥ १ . ८ . ५॥\n\nत  ह शिलकः शालावत्यश्चैकितायनं\nदाल्भ्यमुवाचाप्रतिष्ठितं वै किल ते दाल्भ्य साम\nयस्त्वेतर्हि ब्रूयान्मूर्धा ते विपतिष्यतीति मूर्धा ते\nविपतेदिति ॥ १ . ८ . ६॥\n\nहन्ताहमेतद्भगवतो वेदानीति विद्धीति होवाचामुष्य\nलोकस्य का गतिरित्ययं लोक इति होवाचास्य लोकस्य\nका गतिरिति न प्रतिष्ठां लोकमिति नयेदिति होवाच\nप्रतिष्ठां वयं लोक  सामाभिस स्थापयामः\nप्रतिष्ठास स्ताव  हि सामेति ॥ १ . ८ . ७॥\n\nत  ह प्रवाहणो जैवलिरुवाचान्तवद्वै किल ते\nशालावत्य साम   यस्त्वेतर्हि ब्रूयान्मूर्धा ते विपतिष्यतीति\nमूर्धा ते विपतेदिति  हन्ताहमेतद्भगवतो वेदानीति\nविद्धीति होवाच  ॥ १ . ८ . ८॥\n\n॥ इति  अष्टमः खण्डः ॥\nअस्य लोकस्य का गतिरित्याकाश इति होवाच\nसर्वाणि ह वा इमानि भूतान्याकाशादेव समुत्पद्यन्त\nआकाशं प्रत्यस्तं यन्त्याकाशो ह्येवैभ्यो ज्यायानकाशः\nपरायणम् ॥ १ . ९ . १॥\n\nस एष परोवरीयानुद्गीथः स एषोऽनन्तः परोवरीयो\nहास्य भवति परोवरीयसो ह लोकाञ्जयति\nय एतदेवं विद्वान्परोवरीया समुद्गीथमुपास्ते ॥ १ . ९ . २॥\n\nत  हैतमतिधन्वा शौनक उदरशाण्डिल्यायोक्त्वोवाच\nयावत्त एनं प्रजायामुद्गीथं वेदिष्यन्ते परोवरीयो\nहैभ्यस्तावदस्मि ल्लोके जीवनं भविष्यति ॥ १ . ९ . ३॥\n\nतथामुष्मि ल्लोके लोक इति स य एतमेवं विद्वानुपास्ते\nपरोवरीय एव हास्यास्मि ल्लोके जीवनं भवति\nतथामुष्मि ल्लोके लोक इति लोके लोक इति ॥ १ . ९ . ४॥\n\n॥ इति  नवमः खण्डः ॥\nमटचीहतेषु कुरुष्वाटिक्या सह जाययोषस्तिर्ह\nचाक्रायण इभ्यग्रामे प्रद्राणक उवास ॥ १ . १० . १॥\n\nस हेभ्यं कुल्माषान्खादन्तं बिभिक्षे त  होवाच ।\nनेतोऽन्ये विद्यन्ते यच्च ये म इम उपनिहिता इति ॥ १ . १० . २॥\n\nएतेषां मे देहीति होवाच तानस्मै प्रददौ\nहन्तानुपानमित्युच्छिष्टं वै मे पीत स्यादिति होवाच ॥ १ . १० . ३॥\n\nन स्विदेतेऽप्युच्छिष्टा इति न वा\nअजीविष्यमिमानखादन्निति होवाच कामो म\nउदपानमिति ॥ १ . १० . ४॥\n\nस ह खादित्वातिशेषाञ्जायाया आजहार साग्र एव\nसुभिक्षा बभूव तान्प्रतिगृह्य निदधौ ॥ १ . १० . ५॥\n\nस ह प्रातः संजिहान उवाच यद्बतान्नस्य लभेमहि\nलभेमहि धनमात्रा राजासौ यक्ष्यते स मा\nसर्वैरार्त्विज्यैर्वृणीतेति ॥ १ . १० . ६॥\n\nतं जायोवाच हन्त पत इम एव कुल्माषा इति\nतान्खादित्वामुं यज्ञं विततमेयाय ॥ १ . १० . ७॥\n\nतत्रोद्गातॄनास्तावे स्तोष्यमाणानुपोपविवेश\nस ह प्रस्तोतारमुवाच ॥ १ . १० . ८॥\n\nप्रस्तोतर्या देवता प्रस्तावमन्वायत्ता तां चेदविद्वान्प्रस्तोष्यसि\nमूर्धा ते विपतिष्यतीति  ॥ १ . १० . ९॥\n\nएवमेवोद्गातारमुवाचोद्गातर्या देवतोद्गीथमन्वायत्ता\nतां चेदविद्वानुद्गास्यसि मूर्धा ते विपतिष्यतीति ॥ १ . १० . १०॥\n\nएवमेव प्रतिहर्तारमुवाच प्रतिहर्तर्या देवता\nप्रतिहारमन्वायत्ता तां चेदविद्वान्प्रतिहरिष्यसि मूर्धा ते\nविपतिष्यतीति ते ह समारतास्तूष्णीमासांचक्रिरे ॥ १ . १० . ११॥\n\n॥ इति  दशमः खण्डः ॥\nअथ हैनं यजमान उवाच  भगवन्तं वा अहं\nविविदिषाणीत्युषस्तिरस्मि चाक्रायण इति होवाच  ॥ १ . ११ . १॥\n\nस होवाच भगवन्तं वा अहमेभिः सर्वैरार्त्विज्यैः\nपर्यैषिषं भगवतो वा अहमवित्त्यान्यानवृषि ॥ १ . ११ . २॥\n\nभगवा स्त्वेव मे सर्वैरार्त्विज्यैरिति तथेत्यथ\nतर्ह्येत एव समतिसृष्टाः  स्तुवतां यावत्त्वेभ्यो धनं\nदद्यास्तावन्मम दद्या इति तथेति ह यजमान उवाच ॥ १ . ११ . ३॥\n\nअथ हैनं प्रस्तोतोपससाद प्रस्तोतर्या देवता\nप्रस्तावमन्वायत्ता तां चेदविद्वान्प्रस्तोष्यसि मूर्धा ते\nविपतिष्यतीति मा भगवानवोचत्कतमा सा देवतेति ॥ १ . ११ . ४॥\n\nप्राण इति होवाच सर्वाणि ह वा इमानि भूतानि\nप्राणमेवाभिसंविशन्ति प्राणमभ्युज्जिहते सैषा देवता\nप्रस्तावमन्वायत्ता तां चेदविद्वान्प्रास्तोष्यो\nमूर्धा ते व्यपतिष्यत्तथोक्तस्य मयेति ॥ १ . ११ . ५॥\n\nअथ हैनमुद्गातोपससादोद्गातर्या देवतोद्गीथमन्वायत्ता\nतां चेदविद्वानुद्गास्यसि मूर्धा ते विपतिष्यतीति\nमा भगवानवोचत्कतमा सा देवतेति ॥ १ . ११ . ६॥\n\nआदित्य इति होवाच सर्वाणि ह वा इमानि\nभूतान्यादित्यमुच्चैः सन्तं गायन्ति सैषा\nदेवतोद्गीथमन्वायत्ता तां चेदविद्वानुदगास्यो\nमूर्धा ते व्यपतिष्यत्तथोक्तस्य मयेति ॥ १ . ११ . ७॥\n\nअथ हैनं प्रतिहर्तोपससाद प्रतिहर्तर्या देवता\nप्रतिहारमन्वायत्ता तां चेदविद्वान्प्रतिहरिष्यसि\nमूर्धा ते विपतिष्यतीति मा भगवानवोचत्कतमा\nसा देवतेति ॥ १ . ११ . ८॥\n\nअन्नमिति होवाच सर्वाणि ह वा इमानि भूतन्यन्नमेव\nप्रतिहरमाणानि जीवन्ति सैषा देवता प्रतिहारमन्वायत्ता\nतां चेदविद्वान्प्रत्यहरिष्यो मूर्धा ते व्यपतिष्यत्तथोक्तस्य\nमयेति तथोक्तस्य मयेति ॥ १ . ११ . ९॥\n\n॥ इति  एकादशः खण्डः ॥\nअथातः शौव उद्गीथस्तद्ध बको दाल्भ्यो ग्लावो वा\nमैत्रेयः स्वाध्यायमुद्वव्राज ॥ १ . १२ . १॥\n\nतस्मै श्वा श्वेतः प्रादुर्बभूव तमन्ये श्वान\nउपसमेत्योचुरन्नं नो भगवानागायत्वशनायामवा\nइति  ॥ १ . १२ . २॥\n\nतान्होवाचेहैव मा प्रातरुपसमीयातेति तद्ध बको दाल्भ्यो\nग्लावो वा मैत्रेयः प्रतिपालयांचकार  ॥ १ . १२ . ३॥\n\nते ह यथैवेदं बहिष्पवमानेन स्तोष्यमाणाः स रब्धाः\nसर्पन्तीत्येवमाससृपुस्ते ह समुपविश्य\nहिं चक्रुः  ॥ १ . १२ . ४॥\n\nओ३मदा३मों३पिबा३मों३ देवो वरुणः\nप्रजपतिः सविता२न्नमिहा२हरदन्नपते३ऽन्नमिहा\n२हरा२हरो३मिति ॥ १ . १२ . ५॥\n\n॥ इति  द्वादशः खण्डः ॥\nअयं वाव लोको हाउकारः वायुर्हाइकारश्चन्द्रमा\nअथकारः । आत्मेहकारोऽग्निरीकारः ॥ १ . १३ . १॥\n\nआदित्य ऊकारो निहव एकारो विश्वे देवा\nऔहोयिकारः  प्रजपतिर्हिंकारः प्राणः स्वरोऽन्नं या\nवाग्विराट् ॥ १ . १३ . २॥\n\nअनिरुक्तस्त्रयोदशः स्तोभः संचरो हुंकारः  ॥ १ . १३ . ३॥\n\nदुग्धेऽस्मै वाग्दोहं यो वाचो दोहोऽन्नवानन्नादो भवति\nय एतामेव साम्नामुपनिषदं वेदोपनिषदं वेदेति ॥ १ . १३ . ४॥\n\n॥ इति  त्रयोदशः खण्डः ॥\n॥ इति प्रथमोऽध्यायः ॥\n॥ द्वितीयोऽध्यायः ॥\nसमस्तस्य खलु साम्न उपासन  साधु यत्खलु साधु\nतत्सामेत्याचक्षते   यदसाधु तदसामेति ॥ २ . १ . १॥\n\nतदुताप्याहुः साम्नैनमुपागादिति साधुनैनमुपागादित्येव\nतदाहुरसाम्नैनमुपागादित्यसाधुनैनमुपगादित्येव\nतदाहुः ॥ २ . १ . २॥\n\nअथोताप्याहुः साम नो बतेति यत्साधु भवति साधु बतेत्येव\nतदाहुरसाम नो बतेति यदसाधु भवत्यसाधु बतेत्येव\nतदाहुः ॥ २ . १ . ३॥\n\nस य एतदेवं विद्वानसाधु सामेत्युपास्तेऽभ्याशो ह यदेन \nसाधवो धर्मा आ च गच्छेयुरुप च नमेयुः ॥ २ . १ . ४॥\n\n॥ इति  प्रथमः खण्डः ॥\nलोकेषु पञ्चविध  सामोपासीत पृथिवी हिंकारः  ।\nअग्निः प्रस्तावोऽन्तरिक्षमुद्गीथ आदित्यः प्रतिहारो\nद्यौर्निधनमित्यूर्ध्वेषु  ॥ २ . २ . १॥\n\nअथावृत्तेषु द्यौर्हिंकार आदित्यः\nप्रस्तावोऽन्तरिक्षमुद्गीथोऽग्निः प्रतिहारः पृथिवी\nनिधनम्  ॥ २ . २ . २॥\n\nकल्पन्ते हास्मै लोका ऊर्ध्वाश्चावृत्ताश्च य एतदेवं\nविद्वा ल्लोकेषु पञ्चविधं सामोपास्ते ॥ २ . २ . ३॥\n\n॥ इति  द्वितीयः खण्डः ॥\nवृष्टौ पञ्चविध  सामोपासीत पुरोवातो हिंकारो\nमेघो जायते स प्रस्तावो वर्षति स उद्गीथो विद्योतते\nस्तनयति स प्रतिहार उद्गृह्णाति तन्निधनम् ॥ २ . ३ . १॥\n\nवर्षति हास्मै वर्षयति ह य एतदेवं विद्वान्वृष्टौ\nपञ्चविध सामोपास्ते ॥ २ . ३ . २॥\n\n॥ इति  तृतीयः खण्डः ॥\nसर्वास्वप्सु पञ्चविध सामोपासीत मेघो यत्सम्प्लवते\nस हिंकारो यद्वर्षति स प्रस्तावो याः प्राच्यः स्यन्दन्ते\nस उद्गीथो याः  प्रतीच्यः स प्रतिहारः\nसमुद्रो निधनम् ॥ २ . ४ . १॥\n\nन हाप्सु प्रैत्यप्सुमान्भवति य एतदेवं विद्वान्सर्वास्वप्सु\nपञ्चविध सामोपास्ते  ॥ २ . ४ . २॥\n\n॥ इति  चतुर्थः खण्डः ॥\nऋतुषु पञ्चविध  सामोपासीत वसन्तो हिंकारः\nग्रीष्मः  प्रस्तावो वर्षा उद्गीथः शरत्प्रतिहारो\nहेमन्तो निधनम् ॥ २ . ५ . १॥\n\nकल्पन्ते हास्मा ऋतव ऋतुमान्भवति य एतदेवं\nविद्वानृतुषु पञ्चविध  सामोपास्ते ॥ २ . ५ . २॥\n\n॥ इति  पञ्चमः खण्डः ॥\nपशुषु पञ्चविध  सामोपासीताजा हिंकारोऽवयः\nप्रस्तावो गाव उद्गीथोऽश्वाः प्रतिहारः\nपुरुषो निधनम्  ॥ २ . ६ . १॥\n\nभवन्ति हास्य पशवः पशुमान्भवति य एतदेवं\nविद्वान्पशुषु पञ्चविध  सामोपास्ते  ॥ २ . ६ . २॥\n\n॥ इति  षष्ठः खण्डः ॥\nप्राणेषु पञ्चविधं परोवरीयः सामोपासीत प्राणो\nहिंकारो वाक्प्रस्तावश्चक्षुरुद्गीथः श्रोत्रं प्रतिहारो\nमनो निधनं परोवरीया सि वा एतानि ॥ २ . ७ . १॥\n\nपरोवरीयो हास्य भवति परोवरीयसो ह लोकाञ्जयति\nय एतदेवं विद्वान्प्राणेषु पञ्चविधं परोवरीयः\nसामोपास्त इति तु पञ्चविधस्य ॥ २ . ७ . २॥\n\n॥ इति  सप्तमः खण्डः ॥\nअथ सप्तविधस्य वाचि सप्तविध्  सामोपासीत\nयत्किंच वाचो हुमिति स हिंकारो यत्प्रेति स प्रस्तावो\nयदेति स आदिः   ॥ २ . ८ . १॥\n\nयदुदिति स उद्गीथो यत्प्रतीति स प्रतिहारो\nयदुपेति स उपद्रवो यन्नीति तन्निधनम् ॥ २ . ८ . २॥\n\nदुग्धेऽस्मै वाग्दोहं यो वाचो दोहोऽन्नवानन्नादो भवति\nय एतदेवं विद्वान्वाचि सप्तविध  सामोपास्ते  ॥ २ . ८ . ३॥\n\n॥ इति  अष्टमः खण्डः ॥\nअथ खल्वमुमादित्य सप्तविध  सामोपासीत सर्वदा\nसमस्तेन साम मां प्रति मां प्रतीति सर्वेण\nसमस्तेन साम  ॥ २ . ९ . १॥\n\nतस्मिन्निमानि सर्वाणि भूतान्यन्वायत्तानीति\nविद्यात्तस्य यत्पुरोदयात्स हिंकारस्तदस्य\nपशवोऽन्वायत्तास्तस्मात्ते हिं कुर्वन्ति\nहिंकारभाजिनो ह्येतस्य साम्नः  ॥ २ . ९ . २॥\n\nअथ यत्प्रथमोदिते स प्रस्तावस्तदस्य मनुष्या\nअन्वायत्तास्तस्मात्ते प्रस्तुतिकामाः प्रश साकामाः\nप्रस्तावभाजिनो  ह्येतस्य साम्नः  ॥ २ . ९ . ३॥\n\nअथ यत्संगववेलाया  स आदिस्तदस्य वया स्यन्वायत्तानि\nतस्मात्तान्यन्तरिक्षेऽनारम्बणान्यादायात्मानं\nपरिपतन्त्यादिभाजीनि ह्येतस्य साम्नः  ॥ २ . ९ . ४॥\n\nअथ यत्सम्प्रतिमध्यंदिने  स उद्गीथस्तदस्य\nदेवा अन्वायत्तास्तस्मात्ते सत्तमाः\nप्राजापत्यानामुद्गीथभाजिनो ह्येतस्य साम्नः  ॥ २ . ९ . ५॥\n\nअथ यदूर्ध्वं मध्यंदिनात्प्रागपराह्णात्स\nप्रतिहारस्तदस्य गर्भा अन्वायत्तास्तस्मात्ते\nप्रतिहृतानावपद्यन्ते प्रतिहारभाजिनो\nह्येतस्य साम्नः   ॥ २ . ९ . ६॥\n\nअथ यदूर्ध्वमपराह्णात्प्रागस्तमयात्स\nउपद्रवस्तदस्यारण्या अन्वायत्तास्तस्मात्ते पुरुषं\nदृष्ट्वा कक्ष श्वभ्रमित्युपद्रवन्त्युपद्रवभाजिनो\nह्येतस्य साम्नः  ॥ २ . ९ . ७॥\n\nअथ यत्प्रथमास्तमिते तन्निधनं तदस्य\nपितरोऽन्वायत्तास्तस्मात्तान्निदधति निधनभाजिनो\nह्येतस्य साम्न एवं खल्वमुमादित्य  सप्तविध \nसामोपास्ते  ॥ २ . ९ . ८॥\n\n॥ इति  नवमः खण्डः ॥\nअथ खल्वात्मसंमितमतिमृत्यु सप्तविध \nसामोपासीत हिंकार इति त्र्यक्षरं प्रस्ताव\nइति त्र्यक्षरं तत्समम्   ॥ २ . १० . १॥\n\nआदिरिति द्व्यक्षरं प्रतिहार इति चतुरक्षरं\nतत इहैकं तत्समम्  ॥ २ . १० . २॥\n\nउद्गीथ इति त्र्यक्षरमुपद्रव इति चतुरक्षरं\nत्रिभिस्त्रिभिः समं भवत्यक्षरमतिशिष्यते\nत्र्यक्षरं तत्समम् ॥ २ . १० . ३॥\n\nनिधनमिति त्र्यक्षरं तत्सममेव भवति\nतानि ह वा एतानि द्वावि शतिरक्षराणि  ॥ २ . १० . ४॥\n\nएकवि शत्यादित्यमाप्नोत्येकवि शो वा\nइतोऽसावादित्यो द्वावि शेन परमादित्याज्जयति\nतन्नाकं तद्विशोकम्  ॥ २ . १० . ५॥\n\nआप्नोती हादित्यस्य जयं परो हास्यादित्यजयाज्जयो\nभवति य एतदेवं विद्वानात्मसंमितमतिमृत्यु\nसप्तविध  सामोपास्ते सामोपास्ते ॥ २ . १० . ६॥\n\n॥ इति  दशमः खण्डः ॥\nमनो हिंकारो वाक्प्रस्तावश्चक्षुरुद्गीथः श्रोत्रं प्रतिहारः\nप्राणो निधनमेतद्गायत्रं प्राणेषु प्रोतम् ॥ २ . ११ . १॥\n\nस एवमेतद्गायत्रं प्राणेषु प्रोतं वेद प्राणी भवति\nसर्वमायुरेति ज्योग्जीवति महान्प्रजया पशुभिर्भवति\nमहान्कीर्त्या महामनाः स्यात्तद्व्रतम् ॥ २ . ११ . २॥\n\n॥ इति  एकदशः खण्डः ॥\nअभिमन्थति स हिंकारो धूमो जायते स प्रस्तावो\nज्वलति स उद्गीथोऽङ्गारा भवन्ति स प्रतिहार\nउपशाम्यति तन्निधन  स शाम्यति\nतन्निधनमेतद्रथंतरमग्नौ प्रोतम् ॥ २ . १२ . १॥\n\nस य एवमेतद्रथंतरमग्नौ प्रोतं वेद ब्रह्मवर्चस्यन्नादो\nभवति सर्वमायुरेति ज्योग्जीवति महान्प्रजया\nपशुभिर्भवति महान्कीर्त्या   न प्रत्यङ्ङग्निमाचामेन्न\nनिष्ठीवेत्तद्व्रतम् ॥ २ . १२ . २॥\n\n॥ इति  द्वादशः खण्डः ॥\nउपमन्त्रयते स हिंकारो ज्ञपयते स प्रस्तावः\nस्त्रिया सह शेते स उद्गीथः प्रति स्त्रीं सह शेते\nस प्रतिहारः कालं गच्छति तन्निधनं पारं गच्छति\nतन्निधनमेतद्वामदेव्यं मिथुने प्रोतम्   ॥ २ . १३ . १॥\n\nस य एवमेतद्वामदेव्यं मिथुने प्रोतं वेद\nमिथुनी भवति मिथुनान्मिथुनात्प्रजायते\nसर्वमायुरेति ज्योग्जीवति महान्प्रजया पशुभिर्भवति\nमहान्कीर्त्या न कांचन परिहरेत्तद्व्रतम् ॥ २ . १३ . २॥\n\n॥ इति  त्रयोदशः खण्डः ॥\nउद्यन्हिंकार उदितः  प्रस्तावो मध्यंदिन उद्गीथोऽपराह्णः\nप्रतिहारोऽस्तं यन्निधनमेतद्बृहदादित्ये प्रोतम् ॥ २ . १४ . १॥\n\nस य एवमेतद्बृहदादित्ये प्रोतं वेद तेजस्व्यन्नादो\nभवति सर्वमायुरेति ज्योग्जीवति महान्प्रजया\nपशुभिर्भवति महान्कीर्त्या तपन्तं न निन्देत्तद्व्रतम् ॥ २ . १४ . २॥\n\n॥ इति  चतुर्दशः खण्डः ॥\nअभ्राणि सम्प्लवन्ते स हिंकारो मेघो जायते\nस प्रस्तावो वर्षति स उद्गीथो विद्योतते स्तनयति\nस प्रतिहार उद्गृह्णाति तन्निधनमेतद्वैरूपं पर्जन्ये प्रोतम् ॥ २ . १५ . १॥\n\nस य एवमेतद्वैरूपं पर्जन्ये प्रोतं वेद\nविरूपा श्च सुरूप श्च पशूनवरुन्धे\nसर्वमायुरेति ज्योग्जीवति महान्प्रजया पशुभिर्भवति\nमहान्कीर्त्या वर्षन्तं न निन्देत्तद्व्रतम् ॥ २ . १५ . २॥\n\n॥ इति  पञ्चदशः खण्डः ॥\nवसन्तो हिंकारो ग्रीष्मः  प्रस्तावो वर्षा उद्गीथः\nशरत्प्रतिहारो हेमन्तो निधनमेतद्वैराजमृतुषु प्रोतम् ॥ २ . १६ . १॥\n\nस य एवमेतद्वैराजमृतुषु प्रोतं वेद विराजति\nप्रजया पशुभिर्ब्रह्मवर्चसेन सर्वमायुरेति\nज्योग्जीवति महान्प्रजया पशुभिर्भवति\nमहान्कीर्त्यर्तून्न निन्देत्तद्व्रतम् ॥ २ . १६ . २॥\n\n॥ इति  षोडशः खण्डः ॥\nपृथिवी हिंकारोऽन्तरिक्षं प्रस्तावो द्यौरुद्गीथो\nदिशः  प्रतिहारः  समुद्रो निधनमेताः  शक्वर्यो\nलोकेषु प्रोताः  ॥ २ . १७ . १॥\n\nस य एवमेताः शक्वर्यो लोकेषु प्रोता वेद लोकी भवति\nसर्वमायुरेति ज्योग्जीवति महान्प्रजया पशुभिर्भवति\nमहान्कीर्त्या लोकान्न निन्देत्तद्व्रतम् ॥ २ . १७ . २॥\n\n॥ इति  सप्तदशः खण्डः ॥\nअजा हिंकारोऽवयः प्रस्तावो गाव उद्गीथोऽश्वाः प्रतिहारः\nपुरुषो निधनमेता रेवत्यः पशुषु प्रोताः ॥ २ . १८ . १॥\n\nस य एवमेता रेवत्यः पशुषु प्रोता वेद\nपशुमान्भवति सर्वमायुरेति ज्योग्जीवति\nमहान्प्रजया पशुभिर्भवति महान्कीर्त्या\nपशून्न निन्देत्तद्व्रतम्  ॥ २ . १८ . २॥\n\n॥ इति  अष्टादशः खण्डः ॥\nलोम हिंकारस्त्वक्प्रस्तावो मा समुद्गीथोस्थि\nप्रतिहारो मज्जा निधनमेतद्यज्ञायज्ञीयमङ्गेषु\nप्रोतम् ॥ २ . १९ . १॥\n\nस य एवमेतद्यज्ञायज्ञीयमङ्गेषु प्रोतं वेदाङ्गी भवति\nनाङ्गेन विहूर्छति सर्वमायुरेति ज्योग्जीवति\nमहान्प्रजया पशुभिर्भवति महान्कीर्त्या संवत्सरं\nमज्ज्ञो नाश्नीयात्तद्व्रतं मज्ज्ञो\nनाश्नीयादिति वा  ॥ २ . १९ . २॥\n\n॥ इति  एकोनविंशः खण्डः ॥\nअग्निर्हिंकारो वायुः प्रस्ताव आदित्य उद्गीथो\nनक्षत्राणि प्रतिहारश्चन्द्रमा निधनमेतद्राजनं\nदेवतासु प्रोतम् ॥ २ . २० . १॥\n\nस य एवमेतद्राजनं देवतासु प्रोतं वेदैतासामेव\nदेवताना सलोकता सर्ष्टिता सायुज्यं गच्छति\nसर्वमायुरेति ज्योग्जीवति महान्प्रजया पशुभिर्भवति\nमहान्कीर्त्या ब्राह्मणान्न निन्देत्तद्व्रतम् ॥ २ . २० . २॥\n\n॥ इति  विंशः खण्डः ॥\nत्रयी विद्या हिंकारस्त्रय इमे लोकाः स\nप्रस्तावोऽग्निर्वायुरादित्यः स उद्गीथो नक्षत्राणि\nवया सि मरीचयः स प्रतिहारः सर्पा गन्धर्वाः\nपितरस्तन्निधनमेतत्साम सर्वस्मिन्प्रोतम् ॥ २ . २१ . १॥\n\nस य एवमेतत्साम सर्वस्मिन्प्रोतं वेद सर्व  ह\nभवति ॥ २ . २१ . २॥\n\nतदेष श्लोको यानि पञ्चधा त्रीणी त्रीणि\nतेभ्यो न ज्यायः परमन्यदस्ति ॥ २ . २१ . ३॥\n\nयस्तद्वेद स वेद सर्व  सर्वा दिशो बलिमस्मै हरन्ति\nसर्वमस्मीत्युपासित तद्व्रतं तद्व्रतम् ॥ २ . २१ . ४॥\n\n॥ इति  एकविंशः खण्डः ॥\nविनर्दि साम्नो वृणे पशव्यमित्यग्नेरुद्गीथोऽनिरुक्तः\nप्रजापतेर्निरुक्तः सोमस्य मृदु श्लक्ष्णं वायोः\nश्लक्ष्णं बलवदिन्द्रस्य क्रौञ्चं बृहस्पतेरपध्वान्तं\nवरुणस्य तान्सर्वानेवोपसेवेत वारुणं त्वेव वर्जयेत् ॥ २ . २२ . १॥\n\nअमृतत्वं देवेभ्य आगायानीत्यागायेत्स्वधां\nपितृभ्य आशां मनुष्येभ्यस्तृणोदकं पशुभ्यः\nस्वर्गं लोकं यजमानायान्नमात्मन आगायानीत्येतानि\nमनसा ध्यायन्नप्रमत्तः स्तुवीत  ॥ २ . २२ . २॥\n\nसर्वे स्वरा इन्द्रस्यात्मानः सर्व ऊष्माणः\nप्रजापतेरात्मानः सर्वे स्पर्शा मृत्योरात्मानस्तं\nयदि स्वरेषूपालभेतेन्द्र शरणं प्रपन्नोऽभूवं\nस त्वा प्रति वक्ष्यतीत्येनं ब्रूयात् ॥ २ . २२ . ३॥\n\nअथ यद्येनमूष्मसूपालभेत प्रजापति शरणं\nप्रपन्नोऽभूवं स त्वा प्रति पेक्ष्यतीत्येनं\nब्रूयादथ यद्येन  स्पर्शेषूपालभेत मृत्यु  शरणं\nप्रपन्नोऽभूवं स त्वा प्रति धक्ष्यतीत्येनं ब्रूयात् ॥ २ . २२ . ४॥\n\nसर्वे स्वरा घोषवन्तो बलवन्तो वक्तव्या इन्द्रे बलं\nददानीति सर्व ऊष्माणोऽग्रस्ता अनिरस्ता विवृता\nवक्तव्याः  प्रजापतेरात्मानं परिददानीति सर्वे स्पर्शा\nलेशेनानभिनिहिता वक्तव्या मृत्योरात्मानं\nपरिहराणीति  ॥ २ . २२ . ५॥\n\n॥ इति  द्वाविंशः खण्डः ॥\nत्रयो धर्मस्कन्धा यज्ञोऽध्ययनं दानमिति प्रथमस्तप\nएव द्वितीयो ब्रह्मचार्याचार्यकुलवासी\nतृतीयोऽत्यन्तमात्मानमाचार्यकुलेऽवसादयन्सर्व\nएते पुण्यलोका भवन्ति ब्रह्मस स्थोऽमृतत्वमेति  ॥ २ . २३ . १॥\n\nप्रजापतिर्लोकानभ्यतपत्तेभ्योऽभितप्तेभ्यस्त्रयी विद्या\nसम्प्रास्रवत्तामभ्यतपत्तस्या अभितप्ताया एतान्यक्षराणि\nसम्प्रास्र्वन्त भूर्भुवः स्वरिति  ॥ २ . २३ . २॥\n\nतान्यभ्यतपत्तेभ्योऽभितप्तेभ्य ॐकारः\nसम्प्रास्रवत्तद्यथा शङ्कुना सर्वाणि पर्णानि\nसंतृण्णान्येवमोंकारेण सर्वा वाक्संतृण्णोंकार एवेद \nसर्वमोंकार एवेद  सर्वम् ॥ २ . २३ . ३॥\n\n॥ इति  त्रयोविंशः खण्डः ॥\nब्रह्मवादिनो वदन्ति यद्वसूनां प्रातः सवन  रुद्राणां\nमाध्यंदिन  सवनमादित्यानां च विश्वेषां च\nदेवानां तृतीयसवनम् ॥ २ . २४ . १॥\n\nक्व तर्हि यजमानस्य लोक इति स यस्तं न विद्यात्कथं\nकुर्यादथ विद्वान्कुर्यात् ॥ २ . २४ . २॥\n\nपुरा प्रातरनुवाकस्योपाकरणाज्जघनेन\nगार्हपत्यस्योदाङ्मुख उपविश्य स वासव \nसामाभिगायति ॥ २ . २४ . ३॥\n\nलो३कद्वारमपावा३र्णू ३३ पश्येम त्वा वय \nरा ३३३३३ हु ३ म् आ ३३ ज्या ३ यो ३ आ ३२१११\nइति ॥ २ . २४ . ४॥\n\nअथ जुहोति नमोऽग्नये पृथिवीक्षिते लोकक्षिते\nलोकं मे यजमानाय विन्दैष वै यजमानस्य लोक\nएतास्मि  ॥ २ . २४ . ५॥\n\nअत्र यजमानः  परस्तादायुषः  स्वाहापजहि\nपरिघमित्युक्त्वोत्तिष्ठति तस्मै वसवः प्रातःसवन \nसम्प्रयच्छन्ति  ॥ २ . २४ . ६॥\n\nपुरा माध्यंदिनस्य\nसवनस्योपाकरणाज्जघनेनाग्नीध्रीयस्योदङ्मुख\nउपविश्य स रौद्र सामाभिगायति ॥ २ . २४ . ७॥\n\nलो३कद्वारमपावा३र्णू३३ पश्येम त्वा वयं\nवैरा३३३३३ हु३म् आ३३ज्या ३यो३आ३२१११इति ॥ २ . २४ . ८॥\n\nअथ जुहोति नमो वायवेऽन्तरिक्षक्षिते लोकक्षिते\nलोकं मे यजमानाय विन्दैष वै यजमानस्य लोक\nएतास्मि  ॥ २ . २४ . ९॥\n\nअत्र यजमानः परस्तादायुषः स्वाहापजहि\nपरिघमित्युक्त्वोत्तिष्ठति तस्मै रुद्रा\nमाध्यंदिन सवन सम्प्रयच्छन्ति  ॥ २ . २४ . १०॥\n\nपुरा तृतीयसवनस्योपाकरणाज्जघनेनाहवनीयस्योदङ्मुख\nउपविश्य स आदित्य स वैश्वदेव  सामाभिगायति ॥ २ . २४ . ११॥\n\nलो३कद्वारमपावा३र्णू३३पश्येम त्वा वय  स्वारा\n३३३३३ हु३म् आ३३ ज्या३ यो३आ ३२१११ इति ॥ २ . २४ . १२॥\n\nआदित्यमथ वैश्वदेवं लो३कद्वारमपावा३र्णू३३ पश्येम\nत्वा वय साम्रा३३३३३ हु३म् आ३३ ज्या३यो३आ ३२१११\nइति ॥ २ . २४ . १३॥\n\nअथ जुहोति नम आदित्येभ्यश्च विश्वेभ्यश्च देवेभ्यो\nदिविक्षिद्भ्यो लोकक्षिद्भ्यो लोकं मे यजमानाय\nविन्दत  ॥ २ . २४ . १४॥\n\nएष वै यजमानस्य लोक एतास्म्यत्र यजमानः\nपरस्तादायुषः स्वाहापहत परिघमित्युक्त्वोत्तिष्ठति ॥ २ . २४ . १५॥\n\nतस्मा आदित्याश्च विश्वे च देवास्तृतीयसवन \nसम्प्रयच्छन्त्येष ह वै यज्ञस्य मात्रां वेद य एवं वेद\nय एवं वेद  ॥ २ . २४ . १६॥\n\n॥ इति  चतुर्विंशः खण्डः ॥\n॥ इति द्वितीयोऽध्यायः ॥\n॥ तृतीयोऽध्यायः ॥\nअसौ वा आदित्यो देवमधु तस्य द्यौरेव\nतिरश्चीनव शोऽन्तरिक्षमपूपो मरीचयः पुत्राः  ॥ ३ . १ . १॥\n\nतस्य ये प्राञ्चो रश्मयस्ता एवास्य प्राच्यो मधुनाड्यः ।\nऋच एव मधुकृत ऋग्वेद एव पुष्पं ता अमृता\nआपस्ता वा एता ऋचः   ॥ ३ . १ . २॥\n\nएतमृग्वेदमभ्यतप स्तस्याभितप्तस्य यशस्तेज\nइन्द्रियं वीर्यमन्नाद्य रसोऽजायत  ॥ ३ . १ . ३॥\n\nतद्व्यक्षरत्तदादित्यमभितोऽश्रयत्तद्वा\nएतद्यदेतदादित्यस्य रोहित रूपम् ॥ ३ . १ . ४॥\n\n॥ इति  प्रथमः खण्डः ॥\nअथ येऽस्य दक्षिणा रश्मयस्ता एवास्य दक्षिणा\nमधुनाड्यो यजू ष्येव मधुकृतो यजुर्वेद एव पुष्पं\nता अमृत आपः   ॥ ३ . २ . १॥\n\nतानि वा एतानि यजू ष्येतं\nयजुर्वेदमभ्यतप स्तस्याभितप्तस्य यशस्तेज इन्द्रियं\nवीर्यमन्नाद्य रसोजायत  ॥ ३ . २ . २॥\n\nतद्व्यक्षरत्तदादित्यमभितोऽश्रयत्तद्वा\nएतद्यदेतदादित्यस्य शुक्ल  रूपम् ॥ ३ . २ . ३॥\n\n॥ इति  द्वितीयः खण्डः ॥\nअथ येऽस्य प्रत्यञ्चो रश्मयस्ता एवास्य प्रतीच्यो\nमधुनाड्यः सामान्येव मधुकृतः सामवेद एव पुष्पं\nता अमृता आपः ॥ ३ . ३ . १॥\n\nतानि वा एतानि सामान्येत \nसामवेदमभ्यतप स्तस्याभितप्तस्य यशस्तेज इन्द्रियं\nवीर्यमन्नाद्य रसोऽजायत  ॥ ३ . ३ . २॥\n\nतद्व्यक्षरत्तदादित्यमभितोऽश्रयत्तद्वा\nएतद्यदेतदादित्यस्य कृष्ण रूपम् ॥ ३ . ३ . ३॥\n\n॥ इति  तृतीयः खण्डः ॥\nअथ येऽस्योदञ्चो रश्मयस्ता एवास्योदीच्यो\nमधुनाड्योऽथर्वाङ्गिरस एव मधुकृत\nइतिहासपुराणं पुष्पं ता अमृता आपः ॥ ३ . ४ . १॥\n\nते वा एतेऽथर्वाङ्गिरस एतदितिहासपूराणमभ्यतप \nस्तस्याभितप्तस्य यशस्तेज इन्द्रियां\nवीर्यमन्नाद्य रसोऽजायत  ॥ ३ . ४ . २॥\n\nतद्व्यक्षरत्तदादित्यमभितोऽश्रयत्तद्वा\nएतद्यदेतदादित्यस्य परं कृष्ण रूपम् ॥ ३ . ४ . ३॥\n\n॥ इति  चतुर्थः खण्डः ॥\nअथ येऽस्योर्ध्वा रश्मयस्ता एवास्योर्ध्वा\nमधुनाड्यो गुह्या एवादेशा मधुकृतो ब्रह्मैव\nपुष्पं   ता अमृता आपः  ॥ ३ . ५ . १॥\n\nते वा एते गुह्या आदेशा एतद्ब्रह्माभ्यतप \nस्तस्याभितप्तस्य यशस्तेज इन्द्रियं\nवीर्यमन्नाद्य रसोऽजायत  ॥ ३ . ५ . २॥\n\nतद्व्यक्षरत्तदादित्यमभितोऽश्रयत्तद्वा\nएतद्यदेतदादित्यस्य मध्ये क्षोभत इव  ॥ ३ . ५ . ३॥\n\nते वा एते रसाना रसा वेदा हि रसास्तेषामेते\nरसास्तानि वा एतान्यमृतानाममृतानि वेदा\nह्यमृतास्तेषामेतान्यमृतानि ॥ ३ . ५ . ४॥\n\n॥ इति  पञ्चमः खण्डः ॥\nतद्यत्प्रथमममृतं तद्वसव उपजीवन्त्यग्निना मुखेन न वै\nदेवा अश्नन्ति न पिबन्त्येतदेवामृतं दृष्ट्वा\nतृप्यन्ति ॥ ३ . ६ . १॥\n\nत एतदेव रूपमभिसंविशन्त्येतस्माद्रूपादुद्यन्ति ॥ ३ . ६ . २॥\n\nस य एतदेवममृतं वेद वसूनामेवैको भूत्वाग्निनैव\nमुखेनैतदेवामृतं दृष्ट्वा तृप्यति स य एतदेव\nरूपमभिसंविशत्येतस्माद्रूपादुदेति  ॥ ३ . ६ . ३॥\n\nस यावदादित्यः पुरस्तादुदेता पश्चादस्तमेता\nवसूनामेव तावदाधिपत्य स्वाराज्यं पर्येता  ॥ ३ . ६ . ४॥\n\n॥ इति  षष्ठः खण्डः ॥\nअथ यद्द्वितीयममृतं तद्रुद्रा उपजीवन्तीन्द्रेण\nमुखेन न वै देवा अश्नन्ति न पिबन्त्येतदेवामृतं\nदृष्ट्वा तृप्यन्ति ॥ ३ . ७ . १॥\n\nत एतदेव रूपमभिसंविशन्त्येतस्माद्रूपादुद्यन्ति  ॥ ३ . ७ . २॥\n\nस य एतदेवममृतं वेद रुद्राणामेवैको भूत्वेन्द्रेणैव\nमुखेनैतदेवामृतं दृष्ट्वा तृप्यति स एतदेव\nरूपमभिसंविशत्येतस्माद्रूपादुदेति  ॥ ३ . ७ . ३॥\n\nस यावदादित्यः पुरस्तादुदेता पश्चादस्तमेता\nद्विस्तावद्दक्षिणत उदेतोत्तरतोऽस्तमेता रुद्राणामेव\nतावदाधिपत्य स्वाराज्यं पर्येता ॥ ३ . ७ . ४॥\n\n॥ इति  सप्तमः खण्डः ॥\nअथ यत्तृतीयममृतं तदादित्या उपजीवन्ति वरुणेन\nमुखेन न वै देवा अश्नन्ति न पिबन्त्येतदेवामृतं\nदृष्ट्वा तृप्यन्ति  ॥ ३ . ८ . १॥\n\nत एतदेव रूपमभिसंविशन्त्येतस्माद्रूपादुद्यन्ति  ॥ ३ . ८ . २॥\n\nस य एतदेवममृतं वेदादित्यानामेवैको भूत्वा वरुणेनैव\nमुखेनैतदेवामृतं दृष्ट्वा तृप्यति   स एतदेव\nरूपमभिसंविशत्येतस्माद्रूपादुदेति  ॥ ३ . ८ . ३॥\n\nस यावदादित्यो दक्षिणत उदेतोत्तरतोऽस्तमेता\nद्विस्तावत्पश्चादुदेता पुरस्तादस्तमेतादित्यानामेव\nतावदाधिपत्य स्वाराज्यं पर्येता  ॥ ३ . ८ . ४॥\n\n॥ इति  अष्टमः खण्डः ॥\nअथ यच्चतुर्थममृतं तन्मरुत उपजीवन्ति सोमेन\nमुखेन न वै देवा अश्नन्ति न पिबन्त्येतदेवामृतं\nदृष्ट्वा तृप्यन्ति  ॥ ३ . ९ . १॥\n\nत एतदेव रूपमभिसंविशन्त्येतस्माद्रूपादुद्यन्ति  ॥ ३ . ९ . २॥\n\nस य एतदेवममृतं वेद मरुतामेवैको भूत्वा सोमेनैव\nमुखेनैतदेवामृतं दृष्ट्वा तृप्यति   स एतदेव\nरूपमभिसंविशत्येतस्माद्रूपादुदेति  ॥ ३ . ९ . ३॥\n\nस यावदादित्यः पश्चादुदेता पुरस्तादस्तमेता\nद्विस्तावदुत्तरत उदेता दक्षिणतोऽस्तमेता मरुतामेव\nतावदाधिपत्य् स्वाराज्यं पर्येता  ॥ ३ . ९ . ४॥\n\n॥ इति  नवमः खण्डः ॥\nअथ यत्पञ्चमममृतं तत्साध्या उपजीवन्ति ब्रह्मणा\nमुखेन  न वै देवा अश्नन्ति न पिबन्त्येतदेवामृतं\nदृष्ट्वा तृप्यन्ति  ॥ ३ . १० . १॥\n\nत एतदेव रूपमभिसंविशन्त्येतस्माद्रूपादुद्यन्ति  ॥ ३ . १० . २॥\n\nस य एतदेवममृतं वेद साध्यानामेवैको भूत्वा\nब्रह्मणैव मुखेनैतदेवामृतं दृष्ट्वा तृप्यति स एतदेव\nरूपमभिसंविशत्येतस्माद्रूपादुदेति  ॥ ३ . १० . ३॥\n\nस यावदादित्य उत्तरत उदेता दक्षिणतोऽस्तमेता\nद्विस्तावदूर्ध्वं उदेतार्वागस्तमेता साध्यानामेव\nतावदाधिपत्य स्वाराज्यं पर्येता  ॥ ३ . १० . ४॥\n\n॥ इति  दशमः खण्डः ॥\nअथ तत ऊर्ध्व उदेत्य नैवोदेता नास्तमेतैकल एव\nमध्ये स्थाता तदेष श्लोकः  ॥ ३ . ११ . १॥\n\nन वै तत्र न निम्लोच नोदियाय कदाचन ।\nदेवास्तेनाह सत्येन मा विराधिषि ब्रह्मणेति ॥ ३ . ११ . २॥\n\nन ह वा अस्मा उदेति न निम्लोचति सकृद्दिवा हैवास्मै\nभवति य एतामेवं ब्रह्मोपनिषदं वेद ॥ ३ . ११ . ३॥\n\nतद्धैतद्ब्रह्मा प्रजापतय उवाच प्रजापतिर्मनवे\nमनुः प्रजाभ्यस्तद्धैतदुद्दालकायारुणये ज्येष्ठाय पुत्राय\nपिता ब्रह्म प्रोवाच ॥ ३ . ११ . ४॥\n\nइदं वाव तज्ज्येष्ठाय पुत्राय पिता ब्रह्म\nप्रब्रूयात्प्रणाय्याय वान्तेवासिने ॥ ३ . ११ . ५॥\n\nनान्यस्मै कस्मैचन यद्यप्यस्मा इमामद्भिः परिगृहीतां\nधनस्य पूर्णां दद्यादेतदेव ततो भूय इत्येतदेव\nततो भूय इति ॥ ३ . ११ . ६॥\n\n॥ इति  एकादशः खण्डः ॥\nगायत्री वा ईद  सर्वं भूतं यदिदं  किं च वाग्वै गायत्री\nवाग्वा इद  सर्वं भूतं गायति च त्रायते च ॥ ३ . १२ . १॥\n\nया वै सा गायत्रीयं वाव सा येयं पृथिव्यस्या  हीद \nसर्वं भूतं प्रतिष्ठितमेतामेव नातिशीयते ॥ ३ . १२ . २॥\n\nया वै सा पृथिवीयं वाव सा यदिदमस्मिन्पुरुषे\nशरीरमस्मिन्हीमे प्राणाः प्रतिष्ठिता एतदेव\nनातिशीयन्ते ॥ ३ . १२ . ३॥\n\nयद्वै तत्पुरुषे शरीरमिदं वाव तद्यदिदमस्मिन्नन्तः\nपुरुषे हृदयमस्मिन्हीमे प्राणाः प्रतिष्ठिता एतदेव\nनातिशीयन्ते ॥ ३ . १२ . ४॥\n\nसैषा चतुष्पदा षड्विधा गायत्री तदेतदृचाभ्यनूक्तम् ॥ ३ . १२ . ५॥\n\nतावानस्य महिमा ततो ज्याया श्च पूरुषः ।\nपादोऽस्य सर्वा भूतानि त्रिपादस्यामृतं दिवीति ॥ ३ . १२ . ६॥\n\nयद्वै तद्ब्रह्मेतीदं वाव तद्योयं बहिर्धा\nपुरुषादाकाशो यो वै स बहिर्धा पुरुषादाकाशः ॥ ३ . १२ . ७॥\n\nअयं वाव स योऽयमन्तः पुरुष अकाशो यो वै सोऽन्तः\nपुरुष आकाशः  ॥ ३ . १२ . ८॥\n\nअयं वाव स योऽयमन्तर्हृदय आकाशस्तदेतत्पूर्णमप्रवर्ति\nपूर्णमप्रवर्तिनी श्रियं लभते य एवं वेद ॥ ३ . १२ . ९॥\n\n॥ इति  द्वादशः खण्डः ॥\nतस्य ह वा एतस्य हृदयस्य पञ्च देवसुषयः\nस योऽस्य प्राङ्सुषिः स प्राणस्तच्चक्षुः\nस आदित्यस्तदेतत्तेजोऽन्नाद्यमित्युपासीत\nतेजस्व्यन्नादो भवति य एवं वेद ॥ ३ . १३ . १॥\n\nअथ योऽस्य दक्षिणः  सुषिः  स व्यानस्तच्छ्रोत्र \nस चन्द्रमास्तदेतच्छ्रीश्च यशश्चेत्युपासीत\nश्रीमान्यशस्वी भवति य एवं वेद ॥ ३ . १३ . २॥\n\nअथ योऽस्य प्रत्यङ्सुषिः सोऽपानः\nसा वाक्सोऽग्निस्तदेतद्ब्रह्मवर्चसमन्नाद्यमित्युपासीत\nब्रह्मवर्चस्यन्नादो भवति य एवं वेद ॥ ३ . १३ . ३॥\n\nअथ योऽस्योदङ्सुषिः स समानस्तन्मनः\nस पर्जन्यस्तदेतत्कीर्तिश्च व्युष्टिश्चेत्युपासीत\nकीर्तिमान्व्युष्टिमान्भवति य एवं वेद ॥ ३ . १३ . ४॥\n\nअथ योऽस्योर्ध्वः सुषिः स उदानः स वायुः\nस आकाशस्तदेतदोजश्च महश्चेत्युपासीतौजस्वी\nमहस्वान्भवति य एवं वेद ॥ ३ . १३ . ५॥\n\nते वा एते पञ्च ब्रह्मपुरुषाः स्वर्गस्य लोकस्य\nद्वारपाः स य एतानेवं पञ्च ब्रह्मपुरुषान्स्वर्गस्य\nलोकस्य द्वारपान्वेदास्य कुले वीरो जायते प्रतिपद्यते\nस्वर्गं लोकं य एतानेवं पञ्च ब्रह्मपुरुषान्स्वर्गस्य\nलोकस्य द्वारपान्वेद ॥ ३ . १३ . ६॥\n\nअथ यदतः परो दिवो ज्योतिर्दीप्यते विश्वतः पृष्ठेषु\nसर्वतः पृष्ठेष्वनुत्तमेषूत्तमेषु लोकेष्विदं वाव\nतद्यदिदमस्मिन्नन्तः पुरुषे ज्योतिः ॥ ३ . १३ . ७॥\n\nतस्यैषा दृष्टिर्यत्रितदस्मिञ्छरीरे स स्पर्शेनोष्णिमानं\nविजानाति तस्यैषा श्रुतिर्यत्रैतत्कर्णावपिगृह्य निनदमिव\nनदथुरिवाग्नेरिव ज्वलत उपश ृणोति  तदेतद्दृष्टं च\nश्रुतं चेत्युपासीत  चक्षुष्यः श्रुतो भवति य एवं वेद\nय एवं वेद  ॥ ३ . १३ . ८॥\n\n॥ इति  त्रयोदशः खण्डः ॥\nसर्वं खल्विदं ब्रह्म तज्जलानिति शान्त उपासीत ।\nअथ खलु क्रतुमयः पुरुषो यथाक्रतुरस्मि ल्लोके\nपुरुषो भवति तथेतः प्रेत्य भवति  स क्रतुं कुर्वीत ॥ ३ . १४ . १॥\n\nमनोमयः प्राणशरीरो भारूपः सत्यसंकल्प\nआकाशात्मा सर्वकर्मा सर्वकामः सर्वगन्धः सर्वरसः\nसर्वमिदमभ्यत्तोऽवाक्यनादरः  ॥ ३ . १४ . २॥\n\nएष म आत्मान्तर्हृदयेऽणीयान्व्रीहेर्वा यवाद्वा\nसर्षपाद्वा श्यामाकाद्वा श्यामाकतण्डुलाद्वैष\nम आत्मान्तर्हृदये ज्यायान्पृथिव्या\nज्यायानन्तरिक्षाज्ज्यायान्दिवो ज्यायानेभ्यो\nलोकेभ्यः  ॥ ३ . १४ . ३॥\n\nसर्वकर्मा सर्वकामः सर्वगन्धः सर्वरसः\nसर्वमिदमभ्यात्तोऽवाक्यनादर एष म आत्मान्तर्हृदय\nएतद्ब्रह्मैतमितः प्रेत्याभिसंभवितास्मीति यस्य स्यादद्धा\nन विचिकित्सास्तीति ह स्माह शाण्डिल्यः शाण्डिल्यः ॥ ३ . १४ . ४॥\n\n॥ इति  चतुर्दशः खण्डः ॥\nअन्तरिक्षोदरः कोशो भूमिबुध्नो न जीर्यति दिशो\nह्यस्य स्रक्तयो द्यौरस्योत्तरं बिल   स एष कोशो\nवसुधानस्तस्मिन्विश्वमिद  श्रितम्  ॥ ३ . १५ . १॥\n\nतस्य प्राची दिग्जुहूर्नाम सहमाना नाम दक्षिणा\nराज्ञी नाम प्रतीची सुभूता नामोदीची तासां\nवायुर्वत्सः  स य एतमेवं वायुं दिशां वत्सं वेद न\nपुत्ररोद  रोदिति सोऽहमेतमेवं वायुं दिशां वत्सं\nवेद मा पुत्ररोद रुदम् ॥ ३ . १५ . २॥\n\nअरिष्टं कोशं प्रपद्येऽमुनामुनामुना\nप्राणं प्रपद्येऽमुनामुनामुना भूः प्रपद्येऽमुनामुनामुना\nभुवः प्रपद्येऽमुनामुनामुना स्वः प्रपद्येऽमुनामुनामुना ॥ ३ . १५ . ३॥\n\nस यदवोचं प्राणं प्रपद्य इति प्राणो वा इद  सर्वं\nभूतं यदिदं किंच तमेव तत्प्रापत्सि  ॥ ३ . १५ . ४॥\n\nअथ यदवोचं भूः प्रपद्य इति पृथिवीं प्रपद्येऽन्तरिक्षं\nप्रपद्ये दिवं प्रपद्य इत्येव तदवोचम् ॥ ३ . १५ . ५॥\n\nअथ यदवोचं भुवः प्रपद्य इत्यग्निं प्रपद्ये वायुं\nप्रपद्य आदित्यं प्रपद्य इत्येव तदवोचम् ॥ ३ . १५ . ६॥\n\nअथ यदवोच स्वः प्रपद्य इत्यृग्वेदं प्रपद्ये यजुर्वेदं प्रपद्ये\nसामवेदं प्रपद्य इत्येव तदवोचं  तदवोचम् ॥ ३ . १५ . ७॥\n\n॥ इति  पञ्चदशः खण्डः ॥\nपुरुषो वाव यज्ञस्तस्य यानि चतुर्वि शति वर्षाणि\nतत्प्रातःसवनं चतुर्वि शत्यक्षरा गायत्री गायत्रं\nप्रातःसवनं तदस्य वसवोऽन्वायत्ताः  प्राणा वाव वसव\nएते हीद सर्वं वासयन्ति  ॥ ३ . १६ . १॥\n\nतं चेदेतस्मिन्वयसि किंचिदुपतपेत्स ब्रूयात्प्राणा\nवसव इदं मे प्रातःसवनं माध्यंदिन सवनमनुसंतनुतेति\nमाहं प्राणानां वसूनां मध्ये यज्ञो विलोप्सीयेत्युद्धैव\nतत एत्यगदो ह भवति  ॥ ३ . १६ . २॥\n\nअथ यानि चतुश्चत्वारि शद्वर्षाणि तन्माध्यंदिन \nसवनं  चतुश्चत्वारि शदक्षरा त्रिष्टुप्त्रैष्टुभं\nमाध्यंदिन सवनं तदस्य रुद्रा अन्वायत्ताः  प्राणा\nवाव रुद्रा  एते हीद सर्व रोदयन्ति  ॥ ३ . १६ . ३॥\n\nतं चेदेतस्मिन्वयसि किंचिदुपतपेत्स ब्रूयात्प्राणा रुद्रा\nइदं मे माध्यंदिन सवनं तृतीयसवनमनुसंतनुतेति\nमाहं प्राणाना रुद्राणां मध्ये यज्ञो विलोप्सीयेत्युद्धैव\nतत एत्यगदो ह भवति  ॥ ३ . १६ . ४॥\n\nअथ यान्यष्टाचत्वारि शद्वर्षाणि\nतत्तृतीयसवनमष्टाचत्वारि शदक्षरा\nजगती जागतं तृतीयसवनं तदस्यादित्या अन्वायत्ताः\nप्राणा वावादित्या एते हीद सर्वमाददते  ॥ ३ . १६ . ५॥\n\nतं चेदेतस्मिन्वयसि किंचिदुपतपेत्स ब्रूयात्प्राणा\nअदित्या इदं मे तृतीयसवनमायुरनुसंतनुतेति माहं\nप्राणानामादित्यानां मध्ये यज्ञो विलोप्सीयेत्युद्धैव\nतत एत्यगदो हैव भवति  ॥ ३ . १६ . ६॥\n\nएतद्ध स्म वै तद्विद्वानाह महिदास ऐतरेयः\nस किं म एतदुपतपसि योऽहमनेन न प्रेष्यामीति\nस ह षोडशं वर्षशतमजीवत्प्र ह षोडशं\nवर्षशतं जीवति य एवं वेद  ॥ ३ . १६ . ७॥\n\n॥ इति  षोडशः खण्डः ॥\nस यदशिशिषति यत्पिपासति यन्न रमते ता अस्य\nदीक्षाः  ॥ ३ . १७ . १॥\n\nअथ यदश्नाति यत्पिबति यद्रमते तदुपसदैरेति  ॥ ३ . १७ . २॥\n\nअथ यद्धसति यज्जक्षति यन्मैथुनं चरति स्तुतशस्त्रैरेव\nतदेति  ॥ ३ . १७ . ३॥\n\nअथ यत्तपो दानमार्जवमहि सा सत्यवचनमिति\nता अस्य दक्षिणाः  ॥ ३ . १७ . ४॥\n\nतस्मादाहुः सोष्यत्यसोष्टेति पुनरुत्पादनमेवास्य\nतन्मरणमेवावभृथः  ॥ ३ . १७ . ५॥\n\nतद्धैतद्घोर् आङ्गिरसः कृष्णाय\nदेवकीपुत्रायोक्त्वोवाचापिपास एव स बभूव\nसोऽन्तवेलायामेतत्त्रयं प्रतिपद्येताक्षितमस्यच्युतमसि\nप्राणस शितमसीति तत्रैते द्वे ऋचौ भवतः  ॥ ३ . १७ . ६॥\n\nआदित्प्रत्नस्य रेतसः ।\nउद्वयं तमसस्परि ज्योतिः पश्यन्त उत्तर स्वः\nपश्यन्त उत्तरं देवं देवत्रा सूर्यमगन्म\nज्योतिरुत्तममिति ज्योतिरुत्तममिति  ॥ ३ . १७ . ७॥\n\n॥ इति  सप्तदशः खण्डः ॥\nमनो ब्रह्मेत्युपासीतेत्यध्यात्ममथाधिदैवतमाकाशो\nब्रह्मेत्युभयमादिष्टं भवत्यध्यात्मं चाधिदैवतं च ॥ ३ . १८ . १॥\n\nतदेतच्चतुष्पाद्ब्रह्म वाक्पादः प्राणः पादश्चक्षुः\nपादः श्रोत्रं पाद इत्यध्यात्ममथाधिदैवतमग्निः\nपादो वायुः पादा अदित्यः पादो दिशः पाद\nइत्युभयमेवादिष्टं भवत्यध्यात्मं  चैवाधिदैवतं च ॥ ३ . १८ . २॥\n\nवागेव ब्रह्मणश्चतुर्थः पादः सोऽग्निना ज्योतिषा\nभाति च तपति च भाति च तपति च कीर्त्या यशसा\nब्रह्मवर्चसेन य एवं वेद  ॥ ३ . १८ . ३॥\n\nप्राण एव ब्रह्मणश्चतुर्थः पादः स वायुना ज्योतिषा\nभाति च तपति च्  भाति च तपति च कीर्त्या यशसा\nब्रह्मवर्चसेन य एवं वेद  ॥ ३ . १८ . ४॥\n\nचक्षुरेव ब्रह्मणश्चतुर्थः पादः स आदित्येन ज्योतिषा\nभाति च तपति च  भाति च तपति च कीर्त्या यशसा\nब्रह्मवर्चसेन य एवं वेद  ॥ ३ . १८ . ५॥\n\nश्रोत्रमेव ब्रह्मणश्चतुर्थः पादः स दिग्भिर्ज्योतिषा\nभाति च तपति च  भाति च तपति च कीर्त्या यशसा\nब्रह्मवर्चसेन य एवं वेद य एवं वेद  ॥ ३ . १८ . ६॥\n\n॥ इति  अष्टादशः खण्डः ॥\nआदित्यो ब्रह्मेत्यादेशस्तस्योपव्याख्यानमसदेवेदमग्र\nआसीत् । तत्सदासीत्तत्समभवत्तदाण्डं निरवर्तत\nतत्संवत्सरस्य मात्रामशयत तन्निरभिद्यत ते आण्डकपाले\nरजतं च सुवर्णं चाभवताम् ॥ ३ . १९ . १॥\n\nतद्यद्रजत  सेयं पृथिवी यत्सुवर्ण  सा द्यौर्यज्जरायु\nते पर्वता  यदुल्ब  समेघो नीहारो या धमनयस्ता\nनद्यो यद्वास्तेयमुदक  स समुद्रः  ॥ ३ . १९ . २॥\n\nअथ यत्तदजायत सोऽसावादित्यस्तं जायमानं घोषा\nउलूलवोऽनूदतिष्ठन्त्सर्वाणि च भूतानि सर्वे च\nकामास्तस्मात्तस्योदयं प्रति प्रत्यायनं प्रति घोषा\nउलूलवोऽनूत्तिष्ठन्ति सर्वाणि च भूतानि सर्वे च कामाः ॥ ३ . १९ . ३॥\n\nस य एतमेवं विद्वानादित्यं ब्रह्मेत्युपास्तेऽभ्याशो ह\nयदेन  साधवो घोषा आ च गच्छेयुरुप च\nनिम्रेडेरन्निम्रेडेरन् ॥ ३ . १९ . ४॥\n\n॥ इति  एकोनविंशः खण्डः ॥\n॥ इति तृतीयोऽध्यायः ॥\n॥ चतुर्थोऽध्यायः ॥\nजानश्रुतिर्ह पौत्रायणः श्रद्धादेयो बहुदायी बहुपाक्य आस\nस ह सर्वत आवसथान्मापयांचक्रे सर्वत एव\nमेऽन्नमत्स्यन्तीति ॥ ४ . १ . १॥\n\nअथ ह सा निशायामतिपेतुस्तद्धैव  ह  सोह  समभ्युवाद\nहो होऽयि भल्लाक्ष भल्लाक्ष जानश्रुतेः पौत्रायणस्य\nसमं दिवा ज्योतिराततं तन्मा प्रसाङ्क्षी स्तत्त्वा\nमा प्रधाक्षीरिति ॥ ४ . १ . २॥\n\nतमु ह परः प्रत्युवाच कम्वर एनमेतत्सन्त  सयुग्वानमिव\nरैक्वमात्थेति यो नु कथ  सयुग्वा रैक्व इति ॥ ४ . १ . ३॥\n\nयथा कृतायविजितायाधरेयाः संयन्त्येवमेन  सर्वं\nतदभिसमैति यत्किंच प्रजाः साधु कुर्वन्ति यस्तद्वेद\nयत्स वेद स मयैतदुक्त इति ॥ ४ . १ . ४॥\n\nतदु ह जानश्रुतिः पौत्रायण उपशुश्राव\nस ह संजिहान एव क्षत्तारमुवाचाङ्गारे ह सयुग्वानमिव\nरैक्वमात्थेति यो नु कथ  सयुग्वा रैक्व इति ॥ ४ . १ . ५॥\n\nयथा कृतायविजितायाधरेयाः संयन्त्येवमेन  सर्वं\nतदभिसमैति यत्किंच प्रजाः साधु कुर्वन्ति यस्तद्वेद\nयत्स वेद स मयैतदुक्त इति ॥ ४ . १ . ६॥\n\nस ह क्षत्तान्विष्य नाविदमिति प्रत्येयाय त  होवाच\nयत्रारे ब्राह्मणस्यान्वेषणा तदेनमर्च्छेति ॥ ४ . १ . ७॥\n\nसोऽधस्ताच्छकटस्य पामानं कषमाणमुपोपविवेश\nत  हाभ्युवाद त्वं नु भगवः सयुग्वा रैक्व\nइत्यह  ह्यरा३ इति ह प्रतिजज्ञे स ह क्षत्ताविदमिति\nप्रत्येयाय ॥ ४ . १ . ८ ॥\n\n॥ इति  प्रथमः खण्डः ॥\nतदु ह जानश्रुतिः पौत्रायणः षट्शतानि गवां\nनिष्कमश्वतरीरथं तदादाय प्रतिचक्रमे त  हाभ्युवाद ॥ ४ . २ . १॥\n\nरैक्वेमानि षट्शतानि गवामयं निष्कोऽयमश्वतरीरथोऽनु\nम एतां भगवो देवता  शाधि यां देवतामुपास्स इति ॥ ४ . २ . २॥\n\nतमु ह परः प्रत्युवाचाह हारेत्वा शूद्र तवैव सह\nगोभिरस्त्विति तदु ह पुनरेव जानश्रुतिः पौत्रायणः\nसहस्रं गवां निष्कमश्वतरीरथं दुहितरं तदादाय\nप्रतिचक्रमे ॥ ४ . २ . ३॥\n\nत  हाभ्युवाद रैक्वेद  सहस्रं गवामयं\nनिष्कोऽयमश्वतरीरथ इयं जायायं ग्रामो\nयस्मिन्नास्सेऽन्वेव मा भगवः शाधीति ॥ ४ . २ . ४ ॥\n\nतस्या ह मुखमुपोद्गृह्णन्नुवाचाजहारेमाः शूद्रानेनैव\nमुखेनालापयिष्यथा इति ते हैते रैक्वपर्णा नाम\nमहावृषेषु यत्रास्मा उवास स तस्मै होवाच ॥ ४ . २ . ५ ॥\n\n॥ इति  द्वितीयः खण्डः ॥\nवायुर्वाव संवर्गो यदा वा अग्निरुद्वायति वायुमेवाप्येति\nयदा सूर्योऽस्तमेति वायुमेवाप्येति यदा चन्द्रोऽस्तमेति\nवायुमेवाप्येति ॥ ४ . ३ . १॥\n\nयदाप उच्छुष्यन्ति वायुमेवापियन्ति\nवायुर्ह्येवैतान्सर्वान्संवृङ्क्त इत्यधिदैवतम् ॥ ४ . ३ . २॥\n\nअथाध्यात्मं प्राणो वाव संवर्गः स यदा स्वपिति प्राणमेव\nवागप्येति प्राणं चक्षुः प्राण  श्रोत्रं प्राणं मनः प्राणो\nह्येवैतान्सर्वान्संवृङ्क्त इति ॥ ४ . ३ . ३॥\n\nतौ वा एतौ द्वौ संवर्गौ वायुरेव देवेषु प्राणः प्राणेषु ॥ ४ . ३ . ४॥\n\nअथ ह शौनकं च कापेयमभिप्रतारिणं च काक्षसेनिं\nपरिविष्यमाणौ ब्रह्मचारी बिभिक्षे तस्मा उ ह न ददतुः ॥ ४ . ३ . ५॥\n\nस होवाच महात्मनश्चतुरो देव एकः कः स जगार\nभुवनस्य गोपास्तं कापेय नाभिपश्यन्ति मर्त्या\nअभिप्रतारिन्बहुधा वसन्तं यस्मै वा एतदन्नं तस्मा\nएतन्न दत्तमिति ॥ ४ . ३ . ६॥\n\nतदु ह शौनकः कापेयः प्रतिमन्वानः प्रत्येयायात्मा देवानां\nजनिता प्रजाना  हिरण्यद ष्ट्रो बभसोऽनसूरिर्महान्तमस्य\nमहिमानमाहुरनद्यमानो यदनन्नमत्तीति वै वयं\nब्रह्मचारिन्नेदमुपास्महे दत्तास्मै भिक्षामिति ॥ ४ . ३ . ७॥\n\nतस्म उ ह ददुस्ते वा एते पञ्चान्ये पञ्चान्ये दश\nसन्तस्तत्कृतं तस्मात्सर्वासु दिक्ष्वन्नमेव दश कृत  सैषा\nविराडन्नादी तयेद  सर्वं दृष्ट  सर्वमस्येदं दृष्टं\nभवत्यन्नादो भवति य एवं वेद य एवं वेद ॥ ४ . ३ . ८॥\n\n॥ इति  तृतीयः खण्डः ॥\nसत्यकामो ह जाबालो जबालां मातरमामन्त्रयांचक्रे\nब्रह्मचर्यं भवति विवत्स्यामि किंगोत्रो न्वहमस्मीति ॥ ४ . ४ . १॥\n\nसा हैनमुवाच नाहमेतद्वेद तात यद्गोत्रस्त्वमसि\nबह्वहं चरन्ती परिचारिणी यौवने त्वामलभे\nसाहमेतन्न वेद यद्गोत्रस्त्वमसि जबाला तु नामाहमस्मि\nसत्यकामो नाम त्वमसि स सत्यकाम एव जाबालो\nब्रवीथा इति ॥ ४ . ४ . २॥\n\nस ह हारिद्रुमतं गौतममेत्योवाच ब्रह्मचर्यं भगवति\nवत्स्याम्युपेयां भगवन्तमिति ॥ ४ . ४ . ३॥\n\nत  होवाच किंगोत्रो नु सोम्यासीति स होवाच\nनाहमेतद्वेद भो यद्गोत्रोऽहमस्म्यपृच्छं मातर \nसा मा प्रत्यब्रवीद्बह्वहं चरन्ती परिचरिणी यौवने\nत्वामलभे साहमेतन्न वेद यद्गोत्रस्त्वमसि जबाला तु\nनामाहमस्मि सत्यकामो नाम त्वमसीति सोऽह \nसत्यकामो जाबालोऽस्मि भो इति ॥ ४ . ४ . ४॥\n\nत  होवाच नैतदब्राह्मणो विवक्तुमर्हति समिध \nसोम्याहरोप त्वा नेष्ये न सत्यादगा इति तमुपनीय\nकृशानामबलानां चतुःशता गा निराकृत्योवाचेमाः\nसोम्यानुसंव्रजेति ता अभिप्रस्थापयन्नुवाच\nनासहस्रेणावर्तेयेति स ह वर्षगणं प्रोवास ता यदा\nसहस्र  सम्पेदुः ॥ ४ . ४ . ५॥\n\n॥ इति  चतुर्थः खण्डः ॥\nअथ हैनमृषभोऽभ्युवाद सत्यकाम३ इति\nभगव इति ह प्रतिशुश्राव प्राप्ताः सोम्य सहस्र  स्मः\nप्रापय न आचार्यकुलम् ॥ ४ . ५ . १॥\n\nब्रह्मणश्च ते पादं ब्रवाणीति ब्रवीतु मे भगवानिति\nतस्मै होवाच प्राची दिक्कला प्रतीची दिक्कला\nदक्षिणा दिक्कलोदीची दिक्कलैष वै सोम्य चतुष्कलः\nपादो ब्रह्मणः प्रकाशवान्नाम ॥ ४ . ५ . २॥\n\nस य एतमेवं विद्वा श्चतुष्कलं पादं ब्रह्मणः\nप्रकाशवानित्युपास्ते प्रकाशवानस्मि ल्लोके भवति\nप्रकाशवतो ह लोकाञ्जयति य एतमेवं विद्वा श्चतुष्कलं\nपादं ब्रह्मणः प्रकाशवानित्युपास्ते ॥ ४ . ५ . ३॥\n\n॥ इति  पञ्चमः खण्डः ॥\nअग्निष्टे पादं वक्तेति स ह श्वोभूते ग\nआभिप्रस्थापयांचकार ता यत्राभि सायं\nबभूवुस्तत्राग्निमुपसमाधाय गा उपरुध्य समिधमाधाय\nपश्चादग्नेः  प्राङुपोपविवेश  ॥ ४ . ६ . १॥\n\nतमग्निरभ्युवाद सत्यकाम३ इति भगव इति\nह प्रतिशुश्राव  ॥ ४ . ६ . २॥\n\nब्रह्मणः सोम्य ते पादं ब्रवाणीति ब्रवीतु मे भगवानिति\nतस्मै होवाच पृथिवी कलान्तरिक्षं कला द्यौः कला\nसमुद्रः कलैष वै सोम्य चतुष्कलः पादो\nब्रह्मणोऽनन्तवान्नाम  ॥ ४ . ६ . ३॥\n\nस य एतमेवं विद्वा श्चतुष्कलं पादं\nब्रह्मणोऽनन्तवानित्युपास्तेऽनन्तवानस्मि ल्लोके\nभवत्यनन्तवतो ह लोकाञ्जयति य एतमेवं विद्वा श्चतुष्कलं\nपादं ब्रह्मणोऽनन्तवानित्युपास्ते  ॥ ४ . ६ . ४॥\n\n॥ इति  षष्ठः खण्डः ॥\nह सस्ते पादं वक्तेति स ह श्वोभूते गा\nअभिप्रस्थापयांचकार ता यत्राभि सायं\nबभूवुस्तत्राग्निमुपसमाधाय गा उपरुध्य समिधमाधाय\nपश्चादग्नेः  प्राङुपोपविवेश ॥ ४ . ७ . १॥\n\nत ह स उपनिपत्याभ्युवाद सत्यकाम३ इति भगव\nइति ह प्रतिशुश्राव ॥ ४ . ७ . २॥\n\nब्रह्मणः सोम्य ते पादं ब्रवाणीति ब्रवीतु मे भगवानिति\nतस्मै होवाचाग्निः कला सूर्यः कला चन्द्रः कला\nविद्युत्कलैष वै सोम्य चतुष्कलः पादो ब्रह्मणो\nज्योतिष्मान्नाम ॥ ४ . ७ . ३॥\n\nस य एतमेवं विद्वा श्चतुष्कलं पादं ब्रह्मणो\nज्योतिष्मानित्युपास्ते ज्योतिष्मानस्मि ल्लोके भवति\nज्योतिष्मतो ह लोकाञ्जयति य एतमेवं विद्वा श्चतुष्कलं\nपादं ब्रह्मणो ज्योतिष्मानित्युपास्ते ॥ ४ . ७ . ४॥\n\n॥ इति  सप्तमः खण्डः ॥\nमद्गुष्टे पादं वक्तेति स ह श्वोभूते गा अभिप्रस्थापयांचकार\nता यत्राभि सायं बभूवुस्तत्राग्निमुपसमाधाय गा\nउपरुध्य समिधमाधाय पश्चादग्नेः प्राङुपोपविवेश ॥ ४ . ८ . १॥\n\nतं मद्गुरुपनिपत्याभ्युवाद सत्यकाम३ इति भगव इति\nह प्रतिशुश्राव ॥ ४ . ८ . २॥\n\nब्रह्मणः सोम्य ते पादं ब्रवाणीति ब्रवीतु मे भगवानिति\nतस्मै होवाच प्राणः कला चक्षुः कला श्रोत्रं कला मनः\nकलैष वै सोम्य चतुष्कलः पादो ब्रह्मण आयतनवान्नाम ॥ ४ . ८ . ३॥\n\nस यै एतमेवं विद्वा श्चतुष्कलं पादं ब्रह्मण\nआयतनवानित्युपास्त आयतनवानस्मि ल्लोके\nभवत्यायतनवतो ह लोकाञ्जयति य एतमेवं\nविद्वा श्चतुष्कलं पादं ब्रह्मण आयतनवानित्युपास्ते ॥ ४ . ८ . ४॥\n\n॥ इति  अष्टमः  खण्डः ॥\nप्राप हाचर्यकुलं तमाचर्योऽभ्युवाद सत्यकाम३ इति\nभगव इति ह प्रतिशुश्राव ॥ ४ . ९ . १॥\n\nब्रह्मविदिव वै सोम्य भासि को नु त्वानुशशासेत्यन्ये\nमनुष्येभ्य इति ह प्रतिजज्ञे भगवा स्त्वेव मे कामे ब्रूयात् ॥ ४ . ९ . २॥\n\nश्रुत ह्येव मे भगवद्दृशेभ्य आचार्याद्धैव विद्या विदिता\nसाधिष्ठं प्रापतीति तस्मै हैतदेवोवाचात्र ह न किंचन\nवीयायेति वीयायेति ॥ ४ . ९ . ३॥\n\n॥ इति  नवमः खण्डः ॥\nउपकोसलो ह वै कामलायनः सत्यकामे जाबाले\nब्रह्मचार्यमुवास तस्य ह द्वादश वार्षाण्यग्नीन्परिचचार\nस ह स्मान्यानन्तेवासिनः समावर्तय स्तं ह स्मैव न\nसमावर्तयति ॥ ४ . १० . १॥\n\nतं जायोवाच तप्तो ब्रह्मचारी कुशलमग्नीन्परिचचारीन्मा\nत्वाग्नयः परिप्रवोचन्प्रब्रूह्यस्मा इति तस्मै हाप्रोच्यैव\nप्रवासांचक्रे ॥ ४ . १० . २॥\n\nस ह व्याधिनानशितुं दध्रे तमाचार्यजायोवाच\nब्रह्मचारिन्नशान किं नु नाश्नासीति स होवाच\nबहव इमेऽस्मिन्पुरुषे कामा नानात्यया व्याधीभिः\nप्रतिपूर्णोऽस्मि नाशिष्यामीति ॥ ४ . १० . ३॥\n\nअथ हाग्नयः समूदिरे तप्तो ब्रह्मचारी कुशलं नः\nपर्यचारीद्धन्तास्मै प्रब्रवामेति तस्मै होचुः प्राणो ब्रह्म\nकं ब्रह्म खं ब्रह्मेति ॥ ४ . १० . ४॥\n\nस होवाच विजानाम्यहं यत्प्राणो ब्रह्म कं च तु खं च न\nविजानामीति ते होचुर्यद्वाव कं तदेव खं यदेव खं तदेव\nकमिति प्राणं च हास्मै तदाकाशं चोचुः ॥ ४ . १० . ५॥\n\n॥ इति  दशमः  खण्डः ॥\nअथ हैनं गार्हपत्योऽनुशशास पृथिव्यग्निरन्नमादित्य\nइति य एष आदित्ये पुरुषो दृश्यते सोऽहमस्मि स\nएवाहमस्मीति ॥ ४ . ११ . १॥\n\nस य एतमेवं विद्वानुपास्तेऽपहते पापकृत्यां लोकी भवति\nसर्वमायुरेति ज्योग्जीवति नास्यावरपुरुषाः क्षीयन्त उप\nवयं तं भुञ्जामोऽस्मि श्च लोकेऽमुष्मि श्च य एतमेवं\nविद्वानुपास्ते ॥ ४ . ११ . २॥\n\n॥ इति  एकादशः खण्डः ॥\nअथ हैनमन्वाहार्यपचनोऽनुशशासापो दिशो नक्षत्राणि\nचन्द्रमा इति य एष चन्द्रमसि पुरुषो दृश्यते सोऽहमस्मि\nस एवाहमस्मीति ॥ ४ . १२ . १॥\n\nस य एतमेवं विद्वानुपास्तेऽपहते पापकृत्यां लोकी भवति\nसर्वमायुरेति ज्योग्जीवति नास्यावरपुरुषाः क्षीयन्त उप\nवयं तं भुञ्जामोऽस्मि श्च लोकेऽमुष्मि श्च य एतमेवं\nविद्वानुपास्ते ॥ ४ . १२ . २॥\n\n॥ इति  द्वादशः खण्डः ॥\nअथ हैनमाहवनीयोऽनुशशास प्राण आकाशो द्यौर्विद्युदिति\nय एष विद्युति पुरुषो दृश्यते सोऽहमस्मि स\nएवाहमस्मीति ॥ ४ . १३ . १॥\n\nस य एतमेवं विद्वानुपास्तेऽपहते पापकृत्यां लोकी भवति\nसर्वमयुरेति ज्योग्जीवति नास्यावरपुरुषाः क्षीयन्त उप\nवयं तं भुञ्जामोऽस्मि श्च लोकेऽमुष्मि श्च य एतमेवं\nविद्वानुपास्ते ॥ ४ . १३ . २॥\n\n॥ इति  त्रयोदशः  खण्डः ॥\nते होचुरुपकोसलैषा सोम्य तेऽस्मद्विद्यात्मविद्या\nचाचार्यस्तु ते गतिं वक्तेत्याजगाम\nहास्याचार्यस्तमाचार्योऽभ्युवादोपकोसल३ इति ॥ ४ . १४ . १॥\n\nभगव इति ह प्रतिशुश्राव ब्रह्मविद इव सोम्य ते मुखं भाति\nको नु त्वानुशशासेति को नु मानुशिष्याद्भो इतीहापेव\nनिह्नुत इमे नूनमीदृशा अन्यादृशा इतीहाग्नीनभ्यूदे\nकिं नु सोम्य किल तेऽवोचन्निति ॥ ४ . १४ . २॥\n\nइदमिति ह प्रतिजज्ञे लोकान्वाव किल सोम्य तेऽवोचन्नहं\nतु ते तद्वक्ष्यामि यथा पुष्करपलाश आपो न श्लिष्यन्त\nएवमेवंविदि पापं कर्म न श्लिष्यत इति ब्रवीतु मे\nभगवानिति तस्मै होवाच ॥ ४ . १४ . ३॥\n\n॥ इति  चतुर्दशः खण्डः ॥\nय एषोऽक्षिणि पुरुषो दृश्यत एष आत्मेति\nहोवाचैतदमृतमभयमेतद्ब्रह्मेति\nतद्यद्यप्यस्मिन्सर्पिर्वोदकं वा सिञ्चति वर्त्मनी एव\nगच्छति ॥ ४ . १५ . १॥\n\nएत  संयद्वाम इत्याचक्षत एत  हि सर्वाणि\nवामान्यभिसंयन्ति सर्वाण्येनं वामान्यभिसंयन्ति\nय एवं वेद ॥ ४ . १५ . २॥\n\nएष उ एव वामनीरेष हि सर्वाणि वामानि नयति\nसर्वाणि वामानि नयति य एवं वेद ॥ ४ . १५ . ३॥\n\nएष उ एव भामनीरेष हि सर्वेषु लोकेषु भाति\nसर्वेषु लोकेषु भाति य एवं वेद ॥ ४ . १५ . ४॥\n\nअथ यदु चैवास्मिञ्छव्यं कुर्वन्ति यदि च\nनार्चिषमेवाभिसंभवन्त्यर्चिषोऽहरह्न\nआपूर्यमाणपक्षमापूर्यमाणपक्षाद्यान्षडुदङ्ङेति\nमासा स्तान्मासेभ्यः संवत्सर \nसंवत्सरादादित्यमादित्याच्चन्द्रमसं चन्द्रमसो विद्युतं\nतत् पुरुषोऽमानवः स एनान्ब्रह्म गमयत्येष देवपथो\nब्रह्मपथ एतेन प्रतिपद्यमाना इमं मानवमावर्तं नावर्तन्ते\nनावर्तन्ते ॥ ४ . १५ . ५॥\n\n॥ इति  पञ्चदशः खण्डः ॥\nएष ह वै यज्ञो योऽयं पवते एष ह यन्निद  सर्वं पुनाति\nयदेष यन्निद  सर्वं पुनाति तस्मादेष एव यज्ञस्तस्य\nमनश्च वाक्च वर्तनी ॥ ४ . १६ . १॥\n\nतयोरन्यतरां मनसा स स्करोति ब्रह्मा वाचा\nहोताध्वर्युरुद्गातान्यतरा स यत्रौपाकृते प्रातरनुवाके\nपुरा परिधानीयाया ब्रह्मा व्यवदति ॥ ४ . १६ . २॥\n\nअन्यतरामेव वर्तनी  स स्करोति हीयतेऽन्यतरा\nस यथैकपाद्व्रजन्रथो वैकेन चक्रेण वर्तमानो\nरिष्यत्येवमस्य यज्ञोरिष्यति यज्ञ  रिष्यन्तं\nयजमानोऽनुरिष्यति स इष्ट्वा पापीयान्भवति ॥ ४ . १६ . ३॥\n\nअथ यत्रोपाकृते प्रातरनुवाके न पुरा परिधानीयाया ब्रह्मा\nव्यवदत्युभे एव वर्तनी स स्कुर्वन्ति न हीयतेऽन्यतरा ॥ ४ . १६ . ४॥\n\nस यथोभयपाद्व्रजन्रथो वोभाभ्यां चक्राभ्यां वर्तमानः\nप्रतितिष्ठत्येवमस्य यज्ञः प्रतितिष्ठति यज्ञं प्रतितिष्ठन्तं\nयजमानोऽनुप्रतितिष्ठति स इष्ट्वा श्रेयान्भवति ॥ ४ . १६ . ५॥\n\n॥ इति  षोडशः  खण्डः ॥\nप्रजापतिर्लोकानभ्यतपत्तेषां तप्यमानाना \nरसान्प्रावृहदग्निं पृथिव्या वायुमन्तरिक्षातादित्यं दिवः ॥ ४ . १७ . १॥\n\nस एतास्तिस्रो देवता अभ्यतपत्तासां तप्यमानाना \nरसान्प्रावृहदग्नेरृचो वायोर्यजू षि सामान्यादित्यात् ॥ ४ . १७ . २॥\n\nस एतां त्रयीं विद्यामभ्यतपत्तस्यास्तप्यमानाया\nरसान्प्रावृहद्भूरित्यृग्भ्यो भुवरिति यजुर्भ्यः स्वरिति\nसामभ्यः ॥ ४ . १७ . ३॥\n\nतद्यदृक्तो रिष्येद्भूः स्वाहेति गार्हपत्ये जुहुयादृचामेव\nतद्रसेनर्चां वीर्येणर्चां यज्ञस्य विरिष्ट  संदधाति ॥ ४ . १७ . ४॥\n\nस यदि यजुष्टो रिष्येद्भुवः स्वाहेति दक्षिणाग्नौ\nजुहुयाद्यजुषामेव तद्रसेन यजुषां वीर्येण यजुषां यज्ञस्य\nविरिष्ट  संदधाति ॥ ४ . १७ . ५॥\n\nअथ यदि सामतो रिष्येत्स्वः स्वाहेत्याहवनीये\nजुहुयात्साम्नामेव तद्रसेन साम्नां वीर्येण साम्नां यज्ञस्य\nविरिष्टं संदधाति ॥ ४ . १७ . ६॥\n\nतद्यथा लवणेन सुवर्ण  संदध्यात्सुवर्णेन रजत \nरजतेन त्रपु त्रपुणा सीस  सीसेन लोहं लोहेन दारु\nदारु चर्मणा ॥ ४ . १७ . ७॥\n\nएवमेषां लोकानामासां देवतानामस्यास्त्रय्या विद्याया\nवीर्येण यज्ञस्य विरिष्ट  संदधाति भेषजकृतो ह वा\nएष यज्ञो यत्रैवंविद्ब्रह्मा भवति ॥ ४ . १७ . ८॥\n\nएष ह वा उदक्प्रवणो यज्ञो यत्रैवंविद्ब्रह्मा भवत्येवंविद \nह वा एषा ब्रह्माणमनुगाथा यतो यत आवर्तते\nतत्तद्गच्छति ॥ ४ . १७ . ९॥\n\nमानवो ब्रह्मैवैक ऋत्विक्कुरूनश्वाभिरक्षत्येवंविद्ध\nवै ब्रह्मा यज्ञं यजमान  सर्वा श्चर्त्विजोऽभिरक्षति\nतस्मादेवंविदमेव ब्रह्माणं कुर्वीत नानेवंविदं नानेवंविदम् ॥ ४ . १७ . १०॥\n\n॥ इति चतुर्थोऽध्यायः ॥\n॥ पञ्चमोऽध्यायः ॥\nयो ह वै ज्येष्ठं च श्रेष्ठं च वेद ज्येष्ठश्च ह वै श्रेष्ठश्च\nभवति प्राणो वाव ज्येष्ठश्च श्रेष्ठश्च ॥ ५ . १ . १॥\n\nयो ह वै वसिष्ठं वेद वसिष्ठो ह स्वानां भवति\nवाग्वाव वसिष्ठः ॥ ५ . १ . २॥\n\nयो ह वै प्रतिष्ठां वेद प्रति ह तिष्ठत्यस्मि श्च\nलोकेऽमुष्मि श्च चक्षुर्वाव प्रतिष्ठा ॥ ५ . १ . ३॥\n\nयो ह वै सम्पदं वेद स हास्मै कामाः पद्यन्ते\nदैवाश्च मानुषाश्च श्रोत्रं वाव सम्पत् ॥ ५ . १ . ४॥\n\nयो ह वा आयतनं वेदायतन  ह स्वानां भवति\nमनो ह वा आयतनम् ॥ ५ . १ . ५॥\n\nअथ ह प्राणा अह श्रेयसि व्यूदिरेऽह श्रेयानस्म्यह \nश्रेयानस्मीति ॥ ५ . १ . ६॥\n\nते ह प्राणाः प्रजापतिं पितरमेत्योचुर्भगवन्को नः\nश्रेष्ठ इति तान्होवाच यस्मिन्व उत्क्रान्ते शरीरं\nपापिष्ठतरमिव दृश्येत स वः श्रेष्ठ इति ॥ ५ . १ . ७॥\n\nसा ह वागुच्चक्राम सा संवत्सरं प्रोष्य पर्येत्योवाच\nकथमशकतर्ते मज्जीवितुमिति यथा कला अवदन्तः\nप्राणन्तः प्राणेन पश्यन्तश्चक्षुषा श ृण्वन्तः श्रोत्रेण\nध्यायन्तो मनसैवमिति प्रविवेश ह वाक् ॥ ५ . १ . ८॥\n\nचक्षुर्होच्चक्राम तत्संवत्सरं प्रोष्य पर्येत्योवाच\nकथमशकतर्ते मज्जीवितुमिति यथान्धा अपश्यन्तः\nप्राणन्तः प्राणेन वदन्तो वाचा श ृण्वन्तः श्रोत्रेण\nध्यायन्तो मनसैवमिति प्रविवेश ह चक्षुः ॥ ५ . १ . ९॥\n\nश्रोत्र  होच्चक्राम तत्संवत्सरं प्रोष्य पर्येत्योवाच\nकथमशकतर्ते मज्जीवितुमिति यथा बधिरा अश ृण्वन्तः\nप्राणन्तः प्राणेन वदन्तो वाचा पश्यन्तश्चक्षुषा\nध्यायन्तो मनसैवमिति प्रविवेश ह श्रोत्रम् ॥ ५ . १ . १०॥\n\nमनो होच्चक्राम तत्संवत्सरं प्रोष्य पर्येत्योवाच\nकथमशकतर्ते मज्जीवितुमिति यथा बाला अमनसः\nप्राणन्तः प्राणेन वदन्तो वाचा पश्यन्तश्चक्षुषा\nश ृण्वन्तः श्रोत्रेणैवमिति प्रविवेश ह मनः ॥ ५ . १ . ११॥\n\nअथ ह प्राण उच्चिक्रमिषन्स यथा सुहयः\nपड्वीशशङ्कून्संखिदेदेवमितरान्प्राणान्समखिदत्त \nहाभिसमेत्योचुर्भगवन्नेधि त्वं नः श्रेष्ठोऽसि\nमोत्क्रमीरिति ॥ ५ . १ . १२॥\n\nअथ हैनं वागुवाच यदहं वसिष्ठोऽस्मि त्वं\nतद्वसिष्ठोऽसीत्यथ हैनं चक्षुरुवाच यदहं\nप्रतिष्ठास्मि त्वं तत्प्रतिष्ठासीति ॥ ५ . १ . १३॥\n\nअथ हैन श्रोत्रमुवाच यदहं सम्पदस्मि त्वं\nतत्सम्पदसीत्यथ हैनं मन उवाच यदहमायतनमस्मि\nत्वं तदायतनमसीति ॥ ५ . १ . १४॥\n\nन वै वाचो न चक्षू षि न श्रोत्राणि न\nमना सीत्याचक्षते प्राणा इत्येवाचक्षते प्राणो\nह्येवैतानि सर्वाणि भवति ॥ ५ . १ . १५॥\n\n॥ इति  प्रथमः खण्डः ॥\nस होवाच किं मेऽन्नं भविष्यतीति यत्किंचिदिदमा\nश्वभ्य आ शकुनिभ्य इति होचुस्तद्वा एतदनस्यान्नमनो\nह वै नाम प्रत्यक्षं न ह वा एवंविदि किंचनानन्नं\nभवतीति ॥ ५ . २ . १॥\n\nस होवाच किं मे वासो भविष्यतीत्याप इति\nहोचुस्तस्माद्वा एतदशिष्यन्तः\nपुरस्ताच्चोपरिष्टाच्चाद्भिः परिदधति\nलम्भुको ह वासो भवत्यनग्नो ह भवति ॥ ५ . २ . २॥\n\nतद्धैतत्सत्यकामो जाबालो गोश्रुतये वैयाघ्रपद्यायोक्त्वोवाच\nयद्यप्येनच्छुष्काय स्थाणवे ब्रूयाज्जायेरन्नेवास्मिञ्छाखाः\nप्ररोहेयुः पलाशानीति ॥ ५ . २ . ३॥\n\nअथ यदि महज्जिगमिषेदमावास्यायां दीक्षित्वा पौर्णमास्या \nरात्रौ सर्वौषधस्य मन्थं दधिमधुनोरुपमथ्य ज्येष्ठाय\nश्रेष्ठाय स्वाहेत्यग्नावाज्यस्य हुत्वा मन्थे\nसम्पातमवनयेत् ॥ ५ . २ . ४॥\n\nवसिष्ठाय स्वाहेत्यग्नावाज्यस्य हुत्वा मन्थे\nसम्पातमवनयेत्प्रतिष्ठायै स्वाहेत्यग्नावाज्यस्य हुत्वा\nमन्थे सम्पातमवनयेत्सम्पदे स्वाहेत्यग्नावाज्यस्य हुत्वा\nमन्थे सम्पातमवनयेदायतनाय स्वाहेत्यग्नावाज्यस्य हुत्वा\nमन्थे सम्पातमवनयेत् ॥ ५ . २ . ५॥\n\nअथ प्रतिसृप्याञ्जलौ मन्थमाधाय जपत्यमो नामास्यमा\nहि ते सर्वमिद  स हि ज्येष्ठः श्रेष्ठो राजाधिपतिः\nस मा ज्यैष्ठ्य  श्रैष्ठ्य  राज्यमाधिपत्यं\nगमयत्वहमेवेद  सर्वमसानीति ॥ ५ . २ . ६॥\n\nअथ खल्वेतयर्चा पच्छ आचामति तत्सवितुर्वृणीमह\nइत्याचामति वयं देवस्य भोजनमित्याचामति श्रेष्ठ \nसर्वधातममित्याचामति तुरं भगस्य धीमहीति सर्वं पिबति\nनिर्णिज्य क सं चमसं वा पश्चादग्नेः संविशति चर्मणि वा\nस्थण्डिले वा वाचंयमोऽप्रसाहः स यदि स्त्रियं\nपश्येत्समृद्धं कर्मेति विद्यात् ॥ ५ . २ . ७॥\n\nतदेष श्लोको यदा कर्मसु काम्येषु स्त्रिय  स्वप्नेषु\nपश्यन्ति समृद्धिं तत्र जानीयात्तस्मिन्स्वप्ननिदर्शने\nतस्मिन्स्वप्ननिदर्शने  ॥ ५ . २ . ८॥\n\n॥ इति  द्वितीयः खण्डः ॥\nश्वेतकेतुर्हारुणेयः पञ्चालाना  समितिमेयाय\nत  ह प्रवाहणो जैवलिरुवाच कुमारानु\nत्वाशिषत्पितेत्यनु हि भगव इति ॥ ५ . ३ . १॥\n\nवेत्थ यदितोऽधि प्रजाः प्रयन्तीति न भगव इति वेत्थ\nयथा पुनरावर्तन्त३ इति न भगव इति वेत्थ\nपथोर्देवयानस्य पितृयाणस्य च व्यावर्तना३ इति\nन भगव इति ॥ ५ . ३ . २॥\n\nवेत्थ यथासौ लोको न सम्पूर्यत३ इति न भगव इति\nवेत्थ यथा पञ्चम्यामाहुतावापः पुरुषवचसो\nभवन्तीति नैव भगव इति ॥ ५ . ३ . ३ ॥\n\nअथानु किमनुशिष्ठोऽवोचथा यो हीमानि न\nविद्यात्कथ  सोऽनुशिष्टो ब्रुवीतेति स हायस्तः\nपितुरर्धमेयाय त  होवाचाननुशिष्य वाव किल मा\nभगवानब्रवीदनु त्वाशिषमिति ॥ ५ . ३ . ४ ॥\n\nपञ्च मा राजन्यबन्धुः प्रश्नानप्राक्षीत्तेषां\nनैकंचनाशकं विवक्तुमिति स होवाच यथा मा त्वं\nतदैतानवदो यथाहमेषां नैकंचन वेद\nयद्यहमिमानवेदिष्यं कथं ते नावक्ष्यमिति ॥ ५ . ३ . ५॥\n\nस ह गौतमो राज्ञोऽर्धमेयाय तस्मै ह प्राप्तायार्हां चकार\nस ह प्रातः सभाग उदेयाय त  होवाच मानुषस्य\nभगवन्गौतम वित्तस्य वरं वृणीथा इति स होवाच तवैव\nराजन्मानुषं वित्तं यामेव कुमारस्यान्ते\nवाचमभाषथास्तामेव मे ब्रूहीति स ह कृच्छ्री बभूव ॥ ५ . ३ . ६॥\n\nत  ह चिरं वसेत्याज्ञापयांचकार त  होवाच\nयथा मा त्वं गौतमावदो यथेयं न प्राक्त्वत्तः पुरा विद्या\nब्राह्मणान्गच्छति तस्मादु सर्वेषु लोकेषु क्षत्रस्यैव\nप्रशासनमभूदिति तस्मै होवाच ॥ ५ . ३ . ७\n॥ इति  तृतीयः खण्डः ॥\nअसौ वाव लोको गौतमाग्निस्तस्यादित्य एव\nसमिद्रश्मयो धूमोऽहरर्चिश्चन्द्रमा अङ्गारा नक्षत्राणि\nविस्फुलिङ्गाः ॥ ५ . ४ . १॥\n\nतस्मिन्नेतस्मिन्नग्नौ देवाः श्रद्धां जुह्वति\nतस्या अहुतेः सोमो राजा संभवति ॥ ५ . ४ . २ ॥\n\n॥ इति  चतुर्थः खण्डः ॥\nपर्जन्यो वाव गौतमाग्निस्तस्य वायुरेव समिदभ्रं धूमो\nविद्युदर्चिरशनिरङ्गाराह्रादनयो विस्फुलिङ्गाः ॥ ५ . ५ . १॥\n\nतस्मिन्नेतस्मिन्नग्नौ देवाः सोम  राजानं जुह्वति\nतस्या आहुतेर्वर्ष  संभवति ॥ ५ . ५ . २॥\n\n॥ इति  पञ्चमः खण्डः ॥\nपृथिवी वाव गौतमाग्निस्तस्याः संवत्सर एव\nसमिदाकाशो धूमो रात्रिरर्चिर्दिशोऽङ्गारा\nअवान्तरदिशो विस्फुलिङ्गाः ॥ ५ . ६ . १॥\n\nतस्मिन्नेतस्मिन्नग्नौ देवा वर्षं जुह्वति\nतस्या आहुतेरन्न  संभवति ॥ ५ . ६ . २॥\n\n॥ इति  षष्ठः खण्डः ॥\nपुरुषो वाव गौतमाग्निस्तस्य वागेव समित्प्राणो धूमो\nजिह्वार्चिश्चक्षुरङ्गाराः श्रोत्रं विस्फुलिङ्गाः ॥ ५ . ७ . १॥\n\nतस्मिन्नेतस्मिन्नग्नौ देवा अन्नं जुह्वति तस्या\nआहुते रेतः सम्भवति ॥ ५ . ७ . २॥\n\n॥ इति  सपतमः खण्डः ॥\nयोषा वाव गौतमाग्निस्तस्या उपस्थ एव समिद्यदुपमन्त्रयते\nस धूमो योनिरर्चिर्यदन्तः करोति तेऽङ्गारा अभिनन्दा\nविस्फुलिङ्गाः ॥ ५ . ८ . १॥\n\nतस्मिन्नेतस्मिन्नग्नौ देवा रेतो जुह्वति\nतस्या आहुतेर्गर्भः संभवति ॥ ५ . ८ . २ ॥\n\n॥ इति  अष्टमः खण्डः ॥\nइति तु पञ्चम्यामाहुतावापः पुरुषवचसो भवन्तीति\nस उल्बावृतो गर्भो दश वा नव वा मासानन्तः शयित्वा\nयावद्वाथ जायते ॥ ५ . ९ . १॥\n\nस जातो यावदायुषं जीवति तं प्रेतं दिष्टमितोऽग्नय\nएव हरन्ति यत एवेतो यतः संभूतो भवति ॥ ५ . ९ . २॥\n\n॥ इति  नवमः खण्डः ॥\nतद्य इत्थं विदुः। ये चेमेऽरण्ये श्रद्धा तप इत्युपासते\nतेऽर्चिषमभिसंभवन्त्यर्चिषोऽहरह्न\nआपूर्यमाणपक्षमापूर्यमाणपक्षाद्यान्षडुदङ्ङेति\nमासा स्तान् ॥ ५ . १० . १॥\n\nमासेभ्यः संवत्सर  संवत्सरादादित्यमादित्याच्चन्द्रमसं\nचन्द्रमसो विद्युतं तत्पुरुषोऽमानवः स एनान्ब्रह्म\nगमयत्येष देवयानः पन्था इति ॥ ५ . १० . २॥\n\nअथ य इमे ग्राम इष्टापूर्ते दत्तमित्युपासते ते\nधूममभिसंभवन्ति धूमाद्रात्रि \nरात्रेरपरपक्षमपरपक्षाद्यान्षड्दक्षिणैति\nमासा स्तान्नैते संवत्सरमभिप्राप्नुवन्ति ॥ ५ . १० . ३॥\n\nमासेभ्यः पितृलोकं पितृलोकादाकाशमाकाशाच्चन्द्रमसमेष\nसोमो राजा तद्देवानामन्नं तं देवा भक्षयन्ति ॥ ५ . १० . ४॥\n\nतस्मिन्यवात्सम्पातमुषित्वाथैतमेवाध्वानं पुनर्निवर्तन्ते\nयथेतमाकाशमाकाशाद्वायुं वायुर्भूत्वा धूमो भवति\nधूमो भूत्वाभ्रं भवति ॥ ५ . १० . ५॥\n\nअभ्रं भूत्वा मेघो भवति मेघो भूत्वा प्रवर्षति\nत इह व्रीहियवा ओषधिवनस्पतयस्तिलमाषा इति\nजायन्तेऽतो वै खलु दुर्निष्प्रपतरं यो यो ह्यन्नमत्ति\nयो रेतः सिञ्चति तद्भूय एव भवति ॥ ५ . १० . ६॥\n\nतद्य इह रमणीयचरणा अभ्याशो ह यत्ते रमणीयां\nयोनिमापद्येरन्ब्राह्मणयोनिं वा क्षत्रिययोनिं वा वैश्ययोनिं\nवाथ य इह कपूयचरणा अभ्याशो ह यत्ते कपूयां\nयोनिमापद्येरञ्श्वयोनिं वा सूकरयोनिं वा\nचण्डालयोनिं वा ॥ ५ . १० . ७॥\n\nअथैतयोः पथोर्न कतरेणचन तानीमानि\nक्षुद्राण्यसकृदावर्तीनि भूतानि भवन्ति जायस्व\nम्रियस्वेत्येतत्तृतीय स्थानं तेनासौ लोको न सम्पूर्यते\nतस्माज्जुगुप्सेत तदेष श्लोकः ॥ ५ . १० . ८॥\n\nस्तेनो हिरण्यस्य सुरां पिब श्च गुरोस्तल्पमावसन्ब्रह्महा\nचैते पतन्ति चत्वारः पञ्चमश्चाचर स्तैरिति ॥ ५ . १० . ९॥\n\nअथ ह य एतानेवं पञ्चाग्नीन्वेद न सह\nतैरप्याचरन्पाप्मना लिप्यते शुद्धः पूतः पुण्यलोको भवति\nय एवं वेद य एवं वेद ॥ ५ . १० . १०॥\n\n॥ इति  दशमः खण्डः ॥\nप्राचीनशाल औपमन्यवः सत्ययज्ञः\nपौलुषिरिन्द्रद्युम्नो भाल्लवेयो जनः शार्कराक्ष्यो\nबुडिल आश्वतराश्विस्ते हैते महाशाला महाश्रोत्रियाः\nसमेत्य मीमा सां चक्रुः को न आत्मा किं ब्रह्मेति ॥ ५ . ११ . १॥\n\nते ह सम्पादयांचक्रुरुद्दालको वै भगवन्तोऽयमारुणिः\nसम्प्रतीममात्मानं वैश्वानरमध्येति त \nहन्ताभ्यागच्छामेति त  हाभ्याजग्मुः ॥ ५ . ११ . २॥\n\nस ह सम्पादयांचकार प्रक्ष्यन्ति मामिमे\nमहाशाला महाश्रोत्रियास्तेभ्यो न सर्वमिव प्रतिपत्स्ये\nहन्ताहमन्यमभ्यनुशासानीति ॥ ५ . ११ . ३॥\n\nतान्होवाचाश्वपतिर्वै भगवन्तोऽयं कैकेयः\nसम्प्रतीममात्मानं वैश्वानरमध्येति\nत हन्ताभ्यागच्छामेति त हाभ्याजग्मुः ॥ ५ . ११ . ४॥\n\nतेभ्यो ह प्राप्तेभ्यः पृथगर्हाणि कारयांचकार\nस ह प्रातः संजिहान उवाच न मे स्तेनो जनपदे न\nकर्दर्यो न मद्यपो नानाहिताग्निर्नाविद्वान्न स्वैरी स्वैरिणी\nकुतो यक्ष्यमाणो वै भगवन्तोऽहमस्मि यावदेकैकस्मा\nऋत्विजे धनं दास्यामि तावद्भगवद्भ्यो दास्यामि\nवसन्तु भगवन्त इति ॥ ५ . ११ . ५॥\n\nते होचुर्येन हैवार्थेन पुरुषश्चरेत्त हैव\nवदेदात्मानमेवेमं वैश्वानर  सम्प्रत्यध्येषि तमेव नो\nब्रूहीति ॥ ५ . ११ . ६॥\n\nतान्होवाच प्रातर्वः प्रतिवक्तास्मीति ते ह समित्पाणयः\nपूर्वाह्णे प्रतिचक्रमिरे तान्हानुपनीयैवैतदुवाच ॥ ५ . ११ . ७॥\n\n॥ इति  एकादशः खण्डः ॥\nऔपमन्यव कं त्वमात्मानमुपास्स इति दिवमेव भगवो\nराजन्निति होवाचैष वै सुतेजा आत्मा वैश्वानरो यं\nत्वमात्मानमुपास्से तस्मात्तव सुतं प्रसुतमासुतं कुले\nदृश्यते ॥ ५ . १२ . १॥\n\nअत्स्यन्नं पश्यसि प्रियमत्त्यन्नं पश्यति प्रियं भवत्यस्य\nब्रह्मवर्चसं कुले य एतमेवमात्मानं वैश्वानरमुपास्ते\nमूधा त्वेष आत्मन इति होवाच मूर्धा ते\nव्यपतिष्यद्यन्मां नागमिष्य इति ॥ ५ . १२ . २॥\n\n॥ इति  द्वादशः खण्डः ॥\nअथ होवाच सत्ययज्ञं पौलुषिं प्राचीनयोग्य कं\nत्वमात्मानमुपास्स इत्यादित्यमेव भगवो राजन्निति\nहोवाचैष वै विश्वरूप आत्मा वैश्वानरो यं\nत्वमात्मानमुपास्से तस्मात्तव बहु विश्वरूपं कुले\nदृश्यते ॥ ५ . १३ . १॥\n\nप्रवृत्तोऽश्वतरीरथो दासीनिष्कोऽत्स्यन्नं पश्यसि\nप्रियमत्त्यन्नं पश्यति प्रियं भवत्यस्य ब्रह्मवर्चसं कुले\nय एतमेवमात्मानं वैश्वानरमुपास्ते चक्षुषेतदात्मन इति\nहोवाचान्धोऽभविष्यो यन्मां नागमिष्य इति ॥ ५ . १३ . २॥\n\n॥ इति  त्रयोदशः खण्डः ॥\nअथ होवाचेन्द्रद्युम्नं भाल्लवेयं वैयाघ्रपद्य कं\nत्वमात्मानमुपास्स इति वायुमेव भगवो राजन्निति\nहोवाचैष वै पृथग्वर्त्मात्मा वैश्वानरो यं\nत्वमात्मानमुपास्से तस्मात्त्वां पृथग्बलय आयन्ति\nपृथग्रथश्रेणयोऽनुयन्ति ॥ ५ . १४ . १॥\n\nअत्स्यन्नं पश्यसि प्रियमत्त्यन्नं पश्यति प्रियं भवत्यस्य\nब्रह्मवर्चसं कुले य एतमेवमात्मानं वैश्वानरमुपास्ते\nप्राणस्त्वेष आत्मन इति होवाच प्राणस्त\nउदक्रमिष्यद्यन्मां नागमिष्य इति ॥ ५ . १४ . २॥\n\n॥ इति  चतुर्दशः खण्डः ॥\nअथ होवाच जन शार्कराक्ष्य कं त्वमात्मानमुपास्स\nइत्याकाशमेव भगवो राजन्निति होवाचैष वै बहुल\nआत्मा वैश्वानरो यं त्वमात्मानमुपस्से तस्मात्त्वं\nबहुलोऽसि प्रजया च धनेन च ॥ ५ . १५ . १॥\n\nअत्स्यन्नं पश्यसि प्रियमत्त्यन्नं पश्यति प्रियं भवत्यस्य\nब्रह्मवर्चसं कुले य एतमेवमात्मानं वैश्वानरमुपास्ते\nसंदेहस्त्वेष आत्मन इति होवाच संदेहस्ते व्यशीर्यद्यन्मां\nनागमिष्य इति ॥ ५ . १५ . २॥\n\n॥ इति  पञ्चदशः खण्डः ॥\nअथ होवाच बुडिलमाश्वतराश्विं वैयाघ्रपद्य कं\nत्वमात्मानमुपास्स इत्यप एव भगवो राजन्निति होवाचैष\nवै रयिरात्मा वैश्वानरो यं त्वमात्मानमुपास्से\nतस्मात्त्व रयिमान्पुष्टिमानसि ॥ ५ . १६ . १॥\n\nअत्स्यन्नं पश्यसि प्रियमत्त्यन्नं पश्यति प्रियं भवत्यस्य\nब्रह्मवर्चसं कुले य एतमेवमात्मानं वैश्वानरमुपास्ते\nबस्तिस्त्वेष आत्मन इति होवाच बस्तिस्ते व्यभेत्स्यद्यन्मां\nनागमिष्य इति ॥ ५ . १६ . २॥\n\n॥ इति  षोडशः खण्डः ॥\nअथ होवाचोद्दालकमारुणिं गौतम कं त्वमात्मानमुपस्स\nइति पृथिवीमेव भगवो राजन्निति होवाचैष वै\nप्रतिष्ठात्मा वैश्वानरो यं त्वमात्मानमुपास्से\nतस्मात्त्वं प्रतिष्ठितोऽसि प्रजया च पशुभिश्च ५ . १७ . १॥\n\nअत्स्यन्नं पश्यसि प्रियमत्त्यन्नं पश्यति प्रियं भवत्यस्य\nब्रह्मवर्चसं कुले य एतमेवमात्मानं वैश्वानरमुपास्ते\nपादौ त्वेतावात्मन इति होवाच पादौ ते व्यम्लास्येतां\nयन्मां नागमिष्य इति ५ . १७ . २॥\n\n॥ इति  सप्तदशः खण्डः ॥\nतान्होवाचैते वै खलु यूयं पृथगिवेममात्मानं\nवैश्वानरं विद्वा सोऽन्नमत्थ यस्त्वेतमेवं\nप्रादेशमात्रमभिविमानमात्मानं वैश्वानरमुपास्ते स सर्वेषु\nलोकेषु सर्वेषु भूतेषु सर्वेष्वात्मस्वन्नमत्ति ॥ ५ . १८ . १॥\n\nतस्य ह वा एतस्यात्मनो वैश्वानरस्य मूर्धैव\nसुतेजाश्चक्षुर्विश्वरूपः प्राणः पृथग्वर्त्मात्मा संदेहो\nबहुलो बस्तिरेव रयिः पृथिव्येव पादावुर एव वेदिर्लोमानि\nबर्हिर्हृदयं गार्हपत्यो मनोऽन्वाहार्यपचन आस्यमाहवनीयः ॥ ५ . १८ . २॥\n\n॥ इति  अष्टादशः खण्डः ॥\nतद्यद्भक्तं प्रथममागच्छेत्तद्धोमीय  स यां\nप्रथमामाहुतिं जुहुयात्तां जुहुयात्प्राणाय स्वाहेति\nप्राणस्तृप्यति ॥ ५ . १९ . १॥\n\nप्राणे तृप्यति चक्षुस्तृप्यति चक्षुषि\nतृप्यत्यादित्यस्तृप्यत्यादित्ये तृप्यति द्यौस्तृप्यति\nदिवि तृप्यन्त्यां यत्किंच द्यौश्चादित्यश्चाधितिष्ठतस्तत्तृप्यति\nतस्यानुतृप्तिं तृप्यति प्रजया पशुभिरन्नाद्येन तेजसा\nब्रह्मवर्चसेनेति ॥ ५ . १९ . २॥\n\n॥ इति  एकोनविंशः खण्डः ॥\nअथ यां द्वितीयां जुहुयात्तां जुहुयाद्व्यानाय स्वाहेति\nव्यानस्तृप्यति ॥ ५ . २० . १॥\n\nव्याने तृप्यति श्रोत्रं तृप्यति श्रोत्रे तृप्यति\nचन्द्रमास्तृप्यति चन्द्रमसि तृप्यति दिशस्तृप्यन्ति\nदिक्षु तृप्यन्तीषु यत्किंच दिशश्च चन्द्रमाश्चाधितिष्ठन्ति\nतत्तृप्यति तस्यानु तृप्तिं तृप्यति प्रजया पशुभिरन्नाद्येन\nतेजसा ब्रह्मवर्चसेनेति ॥ ५ . २० . २॥\n\n॥ इति  विंशः खण्डः ॥\nअथ यां तृतीयां जुहुयात्तां जुहुयादपानाय\nस्वाहेत्यपानस्तृप्यति ॥ ५ . २१ . १॥\n\nअपाने तृप्यति वाक्तृप्यति वाचि तृप्यन्त्यामग्निस्तृप्यत्यग्नौ\nतृप्यति पृथिवी तृप्यति पृथिव्यां तृप्यन्त्यां यत्किंच\nपृथिवी चाग्निश्चाधितिष्ठतस्तत्तृप्यति\nतस्यानु तृप्तिं तृप्यति प्रजया पशुभिरन्नाद्येन तेजसा\nब्रह्मवर्चसेनेति ॥ ५ . २१ . २॥\n\n॥ इति  एकविंशः खण्डः ॥\nअथ यां चतुर्थीं जुहुयात्तां जुहुयात्समानाय स्वाहेति\nसमानस्तृप्यति ॥ ५ . २२ . १॥\n\nसमाने तृप्यति मनस्तृप्यति मनसि तृप्यति पर्जन्यस्तृप्यति\nपर्जन्ये तृप्यति विद्युत्तृप्यति विद्युति तृप्यन्त्यां यत्किंच\nविद्युच्च पर्जन्यश्चाधितिष्ठतस्तत्तृप्यति तस्यानु तृप्तिं\nतृप्यति प्रजया पशुभिरन्नाद्येन तेजसा ब्रह्मवर्चसेनेति ॥ ५ . २२ . २ ॥\n\n॥ इति  द्वाविंशः खण्डः ॥\nअथ यां पञ्चमीं जुहुयात्तां जुहुयादुदानाय\nस्वाहेत्युदानस्तृप्यति ॥ ५ . २३ . १॥\n\nउदाने तृप्यति त्वक्तृप्यति त्वचि तृप्यन्त्यां वायुस्तृप्यति\nवायौ तृप्यत्याकाशस्तृप्यत्याकाशे तृप्यति यत्किंच\nवायुश्चाकाशश्चाधितिष्ठतस्तत्तृप्यति तस्यानु तृप्तिं\nतृप्यति प्रजया पशुभिरन्नाद्येन तेजसा ब्रह्मवर्चसेन ॥ ५ . २३ . २॥\n\n॥ इति  त्रयोविंशः खण्डः ॥\nस य इदमविद्वाग्निहोत्रं जुहोति यथाङ्गारानपोह्य\nभस्मनि जुहुयात्तादृक्तत्स्यात् ॥ ५ . २४ . १॥\n\nअथ य एतदेवं विद्वानग्निहोत्रं जुहोति तस्य सर्वेषु लोकेषु\nसर्वेषु भूतेषु सर्वेष्वात्मसु हुतं भवति ॥ ५ . २४ . २॥\n\nतद्यथेषीकातूलमग्नौ प्रोतं प्रदूयेतैव हास्य सर्वे\nपाप्मानः प्रदूयन्ते य एतदेवं विद्वानग्निहोत्रं जुहोति ॥ ५ . २४ . ३॥\n\nतस्मादु हैवंविद्यद्यपि चण्डालायोच्छिष्टं\nप्रयच्छेदात्मनि हैवास्य तद्वैश्वानरे हुत  स्यादिति\nतदेष श्लोकः ॥ ५ . २४ . ४॥\n\nयथेह क्षुधिता बाला मातरं पर्युपासत एव  सर्वाणि\nभूतान्यग्निहोत्रमुपासत इत्यग्निहोत्रमुपासत इति ॥ ५ . २४ . ५॥\n\n॥ इति  चतुर्विंशः खण्डः ॥\n॥ इति पञ्चमोऽध्यायः ॥\n॥ षष्ठोऽध्यायः ॥\nश्वेतकेतुर्हारुणेय आस त  ह पितोवाच श्वेतकेतो\nवस ब्रह्मचर्यं न वै सोम्यास्मत्कुलीनोऽननूच्य\nब्रह्मबन्धुरिव भवतीति ॥ ६ . १ . १॥\n\nस ह द्वादशवर्ष उपेत्य चतुर्वि शतिवर्षः\nसर्वान्वेदानधीत्य महामना अनूचानमानी स्तब्ध\nएयाय त ह पितोवाच ॥ ६ . १ . २॥\n\nश्वेतकेतो यन्नु सोम्येदं महामना अनूचानमानी\nस्तब्धोऽस्युत तमादेशमप्राक्ष्यः येनाश्रुत  श्रुतं\nभवत्यमतं मतमविज्ञातं विज्ञातमिति कथं नु भगवः\nस आदेशो भवतीति ॥ ६ . १ . ३॥\n\nयथा सोम्यैकेन मृत्पिण्डेन सर्वं मृन्मयं विज्ञात \nस्याद्वाचारम्भणं विकारो नामधेयं मृत्तिकेत्येव सत्यम् ॥ ६ . १ . ४॥\n\nयथा सोम्यैकेन लोहमणिना सर्वं लोहमयं विज्ञात \nस्याद्वाचारम्भणं विकारो नामधेयं लोहमित्येव सत्यम् ॥ ६ . १ . ५॥\n\nयथा सोम्यिकेन नखनिकृन्तनेन सर्वं कार्ष्णायसं विज्ञात \nस्याद्वाचारम्भणं विकारो नामधेयं कृष्णायसमित्येव\nसत्यमेव सोम्य स आदेशो भवतीति ॥ ६ . १ . ६॥\n\nन वै नूनं भगवन्तस्त एतदवेदिषुर्यद्ध्येतदवेदिष्यन्कथं\nमे नावक्ष्यन्निति भगवा स्त्वेव मे तद्ब्रवीत्विति तथा\nसोम्येति होवाच ॥ ६ . १ . ७॥\n\n॥ इति  प्रथमः खण्डः ॥\nसदेव सोम्येदमग्र आसीदेकमेवाद्वितीयम् ।\nतद्धैक आहुरसदेवेदमग्र आसीदेकमेवाद्वितीयं\nतस्मादसतः सज्जायत ॥ ६ . २ . १॥\n\nकुतस्तु खलु सोम्यैव स्यादिति होवाच कथमसतः\nसज्जायेतेति। सत्त्वेव सोम्येदमग्र\nआसीदेकमेवाद्वितीयम् ॥ ६ . २ . २॥\n\nतदैक्षत बहु स्यां प्रजायेयेति तत्तेजोऽसृजत तत्तेज\nऐक्षत बहु स्यां प्रजायेयेति तदपोऽसृजत ।\nतस्माद्यत्र क्वच शोचति स्वेदते वा पुरुषस्तेजस एव\nतदध्यापो जायन्ते ॥ ६ . २ . ३॥\n\nता आप ऐक्षन्त बह्व्यः स्याम प्रजायेमहीति ता\nअन्नमसृजन्त तस्माद्यत्र क्व च वर्षति तदेव भूयिष्ठमन्नं\nभवत्यद्भ्य एव तदध्यन्नाद्यं जायते ॥ ६ . २ . ४॥\n\n॥ इति  द्वितीयः खण्डः ॥\nतेषां खल्वेषां भूतानां त्रीण्येव बीजानि\nभवन्त्याण्डजं जीवजमुद्भिज्जमिति ॥ ६ . ३ . १॥\n\nसेयं देवतैक्षत हन्ताहमिमास्तिस्रो देवता अनेन\nजीवेनात्मनानुप्रविश्य नामरूपे व्याकरवाणीति ॥ ६ . ३ . २॥\n\nतासां त्रिवृतं त्रिवृतमेकैकां करवाणीति सेयं\nदेवतेमास्तिस्रो देवता अनेनैव जीवेनात्मनानुप्रविश्य\nनामरूपे व्याकरोत् ॥ ६ . ३ . ३॥\n\nतासां त्रिवृतं त्रिवृतमेकैकामकरोद्यथा तु खलु\nसोम्येमास्तिस्रो देवतास्त्रिवृत्त्रिवृदेकैका भवति\nतन्मे विजानीहीति ॥ ६ . ३ . ४ ॥\n\n॥ इति  तृतीयः खण्डः ॥\nयदग्ने रोहित रूपं तेजसस्तद्रूपं यच्छुक्लं तदपां\nयत्कृष्णं तदन्नस्यापागादग्नेरग्नित्वं वाचारम्भणं\nविकारो नामधेयं त्रीणि रूपाणीत्येव सत्यम् ॥ ६ . ४ . १॥\n\nयदादित्यस्य रोहित रूपं तेजसस्तद्रूपं यच्छुक्लं तदपां\nयत्कृष्णं तदन्नस्यापागादादित्यादादित्यत्वं वाचारम्भणं\nविकारो नामधेयं त्रीणि रूपाणीत्येव सत्यम् ॥ ६ . ४ . २॥\n\nयच्छन्द्रमसो रोहित रूपं तेजसस्तद्रूपं यच्छुक्लं तदपां\nयत्कृष्णं तदन्नस्यापागाच्चन्द्राच्चन्द्रत्वं वाचारम्भणं\nविकारो नामधेयं त्रीणि रूपाणीत्येव सत्यम् ॥ ६ . ४ . ३॥\n\nयद्विद्युतो रोहित रूपं तेजसस्तद्रूपं यच्छुक्लं तदपां\nयत्कृष्णं तदन्नस्यापागाद्विद्युतो विद्युत्त्वं वाचारम्भणं\nविकारो नामधेयं त्रीणि रूपाणीत्येव सत्यम् ॥ ६ . ४ . ४॥\n\nएतद्ध स्म वै तद्विद्वा स आहुः पूर्वे महाशाला\nमहाश्रोत्रिया न नोऽद्य\nकश्चनाश्रुतममतमविज्ञातमुदाहरिष्यतीति ह्येभ्यो\nविदांचक्रुः ॥ ६ . ४ . ५॥\n\nयदु रोहितमिवाभूदिति तेजसस्तद्रूपमिति तद्विदांचक्रुर्यदु\nशुक्लमिवाभूदित्यपा रूपमिति तद्विदांचक्रुर्यदु\nकृष्णमिवाभूदित्यन्नस्य रूपमिति तद्विदांचक्रुः ॥ ६ . ४ . ६॥\n\nयद्वविज्ञातमिवाभूदित्येतासामेव देवताना समास इति\nतद्विदांचक्रुर्यथा तु खलु सोम्येमास्तिस्रो देवताः\nपुरुषं प्राप्य त्रिवृत्त्रिवृदेकैका भवति तन्मे विजानीहीति ॥ ६ . ४ . ७॥\n\n॥ इति  चतुर्थः खण्डः ॥\nअन्नमशितं त्रेधा विधीयते तस्य यः स्थविष्ठो\nधातुस्तत्पुरीषं भवति यो मध्यमस्तन्मा सं\nयोऽणिष्ठस्तन्मनः ॥ ६ . ५ . १॥\n\nआपः पीतास्त्रेधा विधीयन्ते तासां यः स्थविष्ठो\nधातुस्तन्मूत्रं भवति यो मध्यमस्तल्लोहितं योऽणिष्ठः\nस प्राणः ॥ ६ . ५ . २॥\n\nतेजोऽशितं त्रेधा विधीयते तस्य यः स्थविष्ठो\nधातुस्तदस्थि भवति यो मध्यमः स मज्जा\nयोऽणिष्ठः सा वाक् ॥ ६ . ५ . ३॥\n\nअन्नमय हि सोम्य मनः आपोमयः प्राणस्तेजोमयी\nवागिति भूय एव मा भगवान्विज्ञापयत्विति तथा\nसोम्येति होवाच ॥ ६ . ५ . ४॥\n\n॥ इति  पञ्चमः खण्डः ॥\nदध्नः सोम्य मथ्यमानस्य योऽणिमा स ऊर्ध्वः समुदीषति\nतत्सर्पिर्भवति ॥ ६ . ६ . १॥\n\nएवमेव खलु सोम्यान्नस्याश्यमानस्य योऽणिमा स ऊर्ध्वः\nसमुदीषति तन्मनो भवति ॥ ६ . ६ . २॥\n\nअपा सोम्य पीयमानानां योऽणिमा स ऊर्ध्वः समुदीषति\nसा प्राणो भवति ॥ ६ . ६ . ३ ॥\n\nतेजसः सोम्याश्यमानस्य योऽणिमा स ऊर्ध्वः समुदीषति\nसा वाग्भवति ॥ ६ . ६ . ४॥\n\nअन्नमय  हि सोम्य मन आपोमयः प्राणस्तेजोमयी वागिति\nभूय एव मा भगवान्विज्ञापयत्विति तथा सोम्येति होवाच ॥ ६ . ६ . ६॥\n\n॥ इति  षष्ठः खण्डः ॥\nषोडशकलः सोम्य पुरुषः पञ्चदशाहानि माशीः\nकाममपः पिबापोमयः प्राणो नपिबतो विच्छेत्स्यत\nइति ॥ ६ . ७ . १॥\n\nस ह पञ्चदशाहानि नशाथ हैनमुपससाद किं ब्रवीमि\nभो इत्यृचः सोम्य यजू षि सामानीति स होवाच न वै\nमा प्रतिभान्ति भो इति ॥ ६ . ७ . २॥\n\nत  होवाच यथा सोम्य महतोऽभ्या हितस्यैकोऽङ्गारः\nखद्योतमात्रः परिशिष्टः स्यात्तेन ततोऽपि न बहु\nदहेदेव सोम्य ते षोडशानां कलानामेका कलातिशिष्टा\nस्यात्तयैतर्हि वेदान्नानुभवस्यशानाथ मे विज्ञास्यसीति ॥ ६ . ७ . ३॥\n\nस हशाथ हैनमुपससाद त  ह यत्किंच पप्रच्छ\nसर्व ह प्रतिपेदे ॥ ६ . ७ . ४॥\n\nत  होवाच यथा सोम्य महतोऽभ्याहितस्यैकमङ्गारं\nखद्योतमात्रं परिशिष्टं तं तृणैरुपसमाधाय\nप्राज्वलयेत्तेन ततोऽपि बहु दहेत् ॥ ६ . ७ . ५॥\n\nएव  सोम्य ते षोडशानां कलानामेका\nकलातिशिष्टाभूत्सान्नेनोपसमाहिता प्राज्वाली\nतयैतर्हि वेदाननुभवस्यन्नमय हि सोम्य मन आपोमयः\nप्राणस्तेजोमयी वागिति तद्धास्य विजज्ञाविति विजज्ञाविति ॥ ६ . ७ . ६॥\n\n॥ इति  सप्तमः खण्डः ॥\nउद्दालको हारुणिः श्वेतकेतुं पुत्रमुवाच स्वप्नान्तं मे सोम्य\nविजानीहीति यत्रैतत्पुरुषः स्वपिति नाम सता सोम्य तदा\nसम्पन्नो भवति स्वमपीतो भवति तस्मादेन \nस्वपितीत्याचक्षते स्व ह्यपीतो भवति ॥ ६ . ८ . १॥\n\nस यथा शकुनिः सूत्रेण प्रबद्धो दिशं दिशं\nपतित्वान्यत्रायतनमलब्ध्वा बन्धनमेवोपश्रयत\nएवमेव खलु सोम्य तन्मनो दिशं दिशं\nपतित्वान्यत्रायतनमलब्ध्वा प्राणमेवोपश्रयते\nप्राणबन्धन  हि सोम्य मन इति ॥ ६ . ८ . २ ॥\n\nअशनापिपासे मे सोम्य विजानीहीति\nयत्रैतत्पुरुषोऽशिशिषति नामाप एव तदशितं नयन्ते\nतद्यथा गोनायोऽश्वनायः पुरुषनाय इत्येवं तदप\nआचक्षतेऽशनायेति तत्रितच्छुङ्गमुत्पतित  सोम्य\nविजानीहि नेदममूलं भविष्यतीति ॥ ६ . ८ . ३॥\n\nतस्य क्व मूल  स्यादन्यत्रान्नादेवमेव खलु सोम्यान्नेन\nशुङ्गेनापो मूलमन्विच्छाद्भिः सोम्य शुङ्गेन तेजो\nमूलमन्विच्छ तेजसा सोम्य शुङ्गेन सन्मूलमन्विच्छ\nसन्मूलाः सोम्येमाः सर्वाः प्रजाः सदायतनाः\nसत्प्रतिष्ठाः ॥ ६ . ८ . ४॥\n\nअथ यत्रैतत्पुरुषः पिपासति नाम तेज एव तत्पीतं नयते\nतद्यथा गोनायोऽश्वनायः पुरुषनाय इत्येवं तत्तेज\nआचष्ट उदन्येति तत्रैतदेव शुङ्गमुत्पतित  सोम्य\nविजानीहि नेदममूलं भविष्यतीति ॥ ६ . ८ . ५॥\n\nतस्य क्व मूल  स्यादन्यत्राद्भ्य्ऽद्भिः सोम्य शुङ्गेन तेजो\nमूलमन्विच्छ तेजसा सोम्य शुङ्गेन सन्मूलमन्विच्छ\nसन्मूलाः सोम्येमाः सर्वाः प्रजाः सदायतनाः सत्प्रतिष्ठा\nयथा तु खलु सोम्येमास्तिस्रो देवताः पुरुषं प्राप्य\nत्रिवृत्त्रिवृदेकैका भवति तदुक्तं पुरस्तादेव भवत्यस्य\nसोम्य पुरुषस्य प्रयतो वाङ्मनसि सम्पद्यते मनः प्राणे\nप्राणस्तेजसि तेजः परस्यां देवतायाम् ॥ ६ . ८ . ६॥\n\nस य एषोऽणिमैतदात्म्यमिद  सर्वं तत्सत्य  स\nआत्मा तत्त्वमसि श्वेतकेतो इति भूय एव मा\nभगवान्विज्ञापयत्विति तथा सोम्येति होवाच ॥ ६ . ८ . ७॥\n\n॥ इति  अष्टमः खण्डः ॥\nयथा सोम्य मधु मधुकृतो निस्तिष्ठन्ति नानात्ययानां\nवृक्षाणा रसान्समवहारमेकता रसं गमयन्ति ॥ ६ . ९ . १॥\n\nते यथा तत्र न विवेकं लभन्तेऽमुष्याहं वृक्षस्य\nरसोऽस्म्यमुष्याहं वृक्षस्य रसोऽस्मीत्येवमेव खलु\nसोम्येमाः सर्वाः प्रजाः सति सम्पद्य न विदुः सति\nसम्पद्यामह इति ॥ ६ . ९ . २ ॥\n\nत इह व्यघ्रो वा सि हो वा वृको वा वराहो वा कीटो वा\nपतङ्गो वा द शो वा मशको वा यद्यद्भवन्ति तदाभवन्ति ॥ ६ . ९ . ३ ॥\n\nस य एषोऽणिमैतदात्म्यमिद  सर्वं तत्सत्य  स आत्मा\nतत्त्वमसि श्वेतकेतो इति भूय एव मा भगवान्विज्ञापयत्विति\nतथा सोम्येति होवाच ॥ ६ . ९ . ४॥\n\n॥ इति  नवमः खण्डः ॥\nइमाः सोम्य नद्यः पुरस्तात्प्राच्यः स्यन्दन्ते\nपश्चात्प्रतीच्यस्ताः समुद्रात्समुद्रमेवापियन्ति स समुद्र\nएव भवति ता यथा तत्र न विदुरियमहमस्मीयमहमस्मीति ॥ ६ . १० . १॥\n\nएवमेव खलु सोम्येमाः सर्वाः प्रजाः सत आगम्य न विदुः\nसत आगच्छामह इति त इह व्याघ्रो वा सि हो वा\nवृको वा वराहो वा कीटो वा पतङ्गो वा द शो वा मशको वा\nयद्यद्भवन्ति तदाभवन्ति ॥ ६ . १० . २॥\n\nस य एषोऽणिमैतदात्म्यमिद  सर्वं तत्सत्य  स आत्मा\nतत्त्वमसि श्वेतकेतो इति भूय एव मा भगवान्विज्ञापयत्विति\nतथा सोम्येति होवाच ॥ ६ . १० . ३॥\n\n॥ इति  दशमः खण्डः ॥\nअस्य सोम्य महतो वृक्षस्य यो मूलेऽभ्याहन्याज्जीवन्स्रवेद्यो\nमध्येऽभ्याहन्याज्जीवन्स्रवेद्योऽग्रेऽभ्याहन्याज्जीवन्स्रवेत्स\nएष जीवेनात्मनानुप्रभूतः पेपीयमानो मोदमानस्तिष्ठति ॥ ६ . ११ . १॥\n\nअस्य यदेका  शाखां जीवो जहात्यथ सा शुष्यति\nद्वितीयां जहात्यथ सा शुष्यति तृतीयां जहात्यथ सा\nशुष्यति सर्वं जहाति सर्वः शुष्यति ॥ ६ . ११ . २॥\n\nएवमेव खलु सोम्य विद्धीति होवाच जीवापेतं वाव किलेदं\nम्रियते न जीवो म्रियते इति स य एषोऽणिमैतदात्म्यमिद \nसर्वं तत्सत्य  स आत्मा तत्त्वमसि श्वेतकेतो इति भूय एव\nमा भगवान्विज्ञापयत्विति तथा सोम्येति होवाच ॥ ६ . ११ . ३॥\n\n॥ इति  एकादशः खण्डः ॥\nन्यग्रोधफलमत आहरेतीदं भगव इति भिन्द्धीति भिन्नं\nभगव इति किमत्र पश्यसीत्यण्व्य इवेमा धाना भगव\nइत्यासामङ्गैकां भिन्द्धीति भिन्ना भगव इति किमत्र\nपश्यसीति न किंचन भगव इति ॥ ६ . १२ . १॥\n\nत  होवाच यं वै सोम्यैतमणिमानं न निभालयस\nएतस्य वै सोम्यैषोऽणिम्न एवं महान्यग्रोधस्तिष्ठति\nश्रद्धत्स्व सोम्येति ॥ ६ . १२ . २॥\n\nस य एषोऽणिमैतदात्म्यमिदद्  सर्वं तत्सत्य  स आत्मा\nतत्त्वमसि श्वेतकेतो इति भूय एव मा भगवान्विज्ञापयत्विति\nतथा सोम्येति होवाच ॥ ६ . १२ . ३॥\n\n॥ इति  द्वादशः खण्डः ॥\nलवणमेतदुदकेऽवधायाथ मा प्रातरुपसीदथा इति\nस ह तथा चकार त  होवाच यद्दोषा लवणमुदकेऽवाधा\nअङ्ग तदाहरेति तद्धावमृश्य न विवेद ॥ ६ . १३ . १॥\n\nयथा विलीनमेवाङ्गास्यान्तादाचामेति कथमिति लवणमिति\nमध्यादाचामेति कथमिति लवणमित्यन्तादाचामेति\nकथमिति लवणमित्यभिप्रास्यैतदथ मोपसीदथा इति\nतद्ध तथा चकार तच्छश्वत्संवर्तते त  होवाचात्र\nवाव किल तत्सोम्य न निभालयसेऽत्रैव किलेति ॥ ६ . १३ . २॥\n\nस य एषोऽणिमैतदात्म्यमिद  सर्वं तत्सत्य  स आत्मा\nतत्त्वमसि श्वेतकेतो इति भूय एव मा भगवान्विज्ञापयत्विति\nतथा सोम्येति होवाच ॥ ६ . १३ . ३॥\n\n॥ इति  त्रयोदशः खण्डः ॥\nयथा सोम्य पुरुषं गन्धारेभ्योऽभिनद्धाक्षमानीय तं\nततोऽतिजने विसृजेत्स यथा तत्र प्राङ्वोदङ्वाधराङ्वा\nप्रत्यङ्वा प्रध्मायीताभिनद्धाक्ष आनीतोऽभिनद्धाक्षो\nविसृष्टः ॥ ६ . १४ . १॥\n\nतस्य यथाभिनहनं प्रमुच्य प्रब्रूयादेतां दिशं गन्धारा\nएतां दिशं व्रजेति स ग्रामाद्ग्रामं पृच्छन्पण्डितो मेधावी\nगन्धारानेवोपसम्पद्येतैवमेवेहाचार्यवान्पुरुषो वेद\nतस्य तावदेव चिरं यावन्न विमोक्ष्येऽथ सम्पत्स्य इति ॥ ६ . १४ . २॥\n\nस य एषोऽणिमैतदात्म्यमिद  सर्वं तत्सत्य  स आत्मा\nतत्त्वमसि श्वेतकेतो इति भूय एव मा भगवान्विज्ञापयत्विति\nतथा सोम्येति होवाच ॥ ६ . १४ . ३॥\n\n॥ इति  चतुर्दशः खण्डः ॥\nपुरुष  सोम्योतोपतापिनं ज्ञातयः पर्युपासते जानासि\nमां जानासि मामिति तस्य यावन्न वाङ्मनसि सम्पद्यते\nमनः प्राणे प्राणस्तेजसि तेजः परस्यां देवतायां\nतावज्जानाति ॥ ६ . १५ . १॥\n\nअथ यदास्य वाङ्मनसि सम्पद्यते मनः प्राणे प्राणस्तेजसि\nतेजः परस्यां देवतायामथ न जानाति ॥ ६ . १५ . २॥\n\nस य एषोऽणिमैतदात्म्यमिद  सर्वं तत् सत्य  स आत्मा\nतत्त्वमसि श्वेतकेतो इति भूय एव मा भगवान्विज्ञापयत्विति\nतथा सोम्येति होवाच ॥ ६ . १५ . ३॥\n\n॥ इति  पञ्चदशः खण्डः ॥\nपुरुष  सोम्योत\nहस्तगृहीतमानयन्त्यपहार्षीत्स्तेयमकार्षीत्परशुमस्मै\nतपतेति स यदि तस्य कर्ता भवति तत एवानृतमात्मानं\nकुरुते सोऽनृताभिसंधोऽनृतेनात्मानमन्तर्धाय\nपरशुं तप्तं प्रतिगृह्णाति स दह्यतेऽथ हन्यते ॥ ६ . १६ . १॥\n\nअथ यदि तस्याकर्ता भवति ततेव सत्यमात्मानं कुरुते\nस सत्याभिसन्धः सत्येनात्मानमन्तर्धाय परशुं तप्तं\nप्रतिगृह्णाति सन दह्यतेऽथ मुच्यते ॥ ६ . १६ . २॥\n\nस यथा तत्र नादाह्येतैतदात्म्यमिद  सर्वं तत्सत्य  स\nआत्मा तत्त्वमसि श्वेतकेतो इति तद्धास्य विजज्ञाविति\nविजज्ञाविति ॥ ६ . १६ . ३॥\n\n॥ इति  षोडशः खण्डः ॥\n॥ इति षष्ठोऽध्यायः ॥\n॥ सप्तमोऽध्यायः ॥\nअधीहि भगव इति होपससाद सनत्कुमारं नारदस्त \nहोवाच यद्वेत्थ तेन मोपसीद ततस्त ऊर्ध्वं वक्ष्यामीति\nस होवाच ॥ ७ . १ . १॥\n\nऋग्वेदं भगवोऽध्येमि यजुर्वेद  सामवेदमाथर्वणं\nचतुर्थमितिहासपुराणं पञ्चमं वेदानां वेदं पित्र्य  राशिं\nदैवं निधिं वाकोवाक्यमेकायनं देवविद्यां ब्रह्मविद्यां\nभूतविद्यां क्षत्रविद्यां नक्षत्रविद्या \nसर्पदेवजनविद्यामेतद्भगवोऽध्येमि ॥ ७ . १ . २॥\n\nसोऽहं भगवो मन्त्रविदेवास्मि नात्मविच्छ्रुत  ह्येव मे\nभगवद्दृशेभ्यस्तरति शोकमात्मविदिति सोऽहं भगवः\nशोचामि तं मा भगवाञ्छोकस्य पारं तारयत्विति\nत  होवाच यद्वै किंचैतदध्यगीष्ठा नामैवैतत् ॥ ७ . १ . ३॥\n\nनाम वा ऋग्वेदो यजुर्वेदः सामवेद आथर्वणश्चतुर्थ\nइतिहासपुराणः पञ्चमो वेदानां वेदः पित्र्यो राशिर्दैवो\nनिधिर्वाकोवाक्यमेकायनं देवविद्या ब्रह्मविद्या भूतविद्या\nक्षत्रविद्या नक्षत्रविद्या सर्पदेवजनविद्या\nनामैवैतन्नामोपास्स्वेति ॥ ७ . १ . ४ ॥\n\nस यो नाम ब्रह्मेत्युपास्ते यावन्नाम्नो गतं तत्रास्य\nयथाकामचारो भवति यो नाम ब्रह्मेत्युपास्तेऽस्ति\nभगवो नाम्नो भूय इति नाम्नो वाव भूयोऽस्तीति तन्मे\nभगवान्ब्रवीत्विति ॥ ७ . १ . ५॥\n\n॥ इति  प्रथमः खण्डः ॥\nवाग्वाव नाम्नो भूयसी वाग्वा ऋग्वेदं विज्ञापयति यजुर्वेद \nसामवेदमाथर्वणं चतुर्थमितिहासपुराणं पञ्चमं वेदानां वेदं\nपित्र्य राशिं दैवं निधिं वाकोवाक्यमेकायनं देवविद्यां\nब्रह्मविद्यां भूतविद्यां क्षत्रविद्या  सर्पदेवजनविद्यां\nदिवं च पृथिवीं च वायुं चाकाशं चापश्च तेजश्च\nदेवा श्च मनुष्या श्च पशू श्च वया सि च\nतृणवनस्पतीञ्श्वापदान्याकीटपतङ्गपिपीलकं\nधर्मं चाधर्मं च सत्यं चानृतं च साधु चासाधु च\nहृदयज्ञं चाहृदयज्ञं च यद्वै वाङ्नाभविष्यन्न धर्मो\nनाधर्मो व्यज्ञापयिष्यन्न सत्यं नानृतं न साधु नासाधु\nन हृदयज्ञो नाहृदयज्ञो वागेवैतत्सर्वं विज्ञापयति\nवाचमुपास्स्वेति ॥ ७ . २ . १॥\n\nस यो वाचं ब्रह्मेत्युपास्ते यावद्वाचो गतं तत्रास्य\nयथाकामचारो भवति यो वाचं ब्रह्मेत्युपास्तेऽस्ति\nभगवो वाचो भूय इति वाचो वाव भूयोऽस्तीति तन्मे\nभगवान्ब्रवीत्विति ॥ ७ . २ . २॥\n\n॥ इति  द्वितीयः खण्डः ॥\nमनो वाव वाचो भूयो यथा वै द्वे वामलके द्वे वा कोले\nद्वौ वाक्षौ मुष्टिरनुभवत्येवं वाचं च नाम च\nमनोऽनुभवति स यदा मनसा मनस्यति\nमन्त्रानधीयीयेत्यथाधीते कर्माणि कुर्वीयेत्यथ कुरुते\nपुत्रा श्च पशू श्चेच्छेयेत्यथेच्छत इमं च\nलोकममुं चेच्छेयेत्यथेच्छते मनो ह्यात्मा मनो हि लोको\nमनो हि ब्रह्म मन उपास्स्वेति ॥ ७ . ३ . १ ॥\n\nस यो मनो ब्रह्मेत्युपास्ते यावन्मनसो गतं तत्रास्य\nयथाकामचारो भवति यो मनो ब्रह्मेत्युपास्तेऽस्ति\nभगवो मनसो भूय इति मनसो वाव भूयोऽस्तीति\nतन्मे भगवान्ब्रवीत्विति ॥ ७ . ३ . २॥\n\n॥ इति  तृतीयः खण्डः ॥\nसंकल्पो वाव मनसो भूयान्यदा वै संकल्पयतेऽथ\nमनस्यत्यथ वाचमीरयति तामु नाम्नीरयति नाम्नि\nमन्त्रा एकं भवन्ति मन्त्रेषु कर्माणि ॥ ७ . ४ . १॥\n\nतानि ह वा एतानि संकल्पैकायनानि संकल्पात्मकानि\nसंकल्पे प्रतिष्ठितानि समकॢपतां द्यावापृथिवी\nसमकल्पेतां वायुश्चाकाशं च समकल्पन्तापश्च\nतेजश्च तेषा  सं कॢप्त्यै वर्ष  संकल्पते\nवर्षस्य संकॢप्त्या अन्न  संकल्पतेऽन्नस्य सं कॢप्त्यै\nप्राणाः संकल्पन्ते प्राणाना  सं कॢप्त्यै मन्त्राः संकल्पन्ते\nमन्त्राणा  सं कॢप्त्यै कर्माणि संकल्पन्ते कर्मणां\nसंकॢप्त्यै लोकः संकल्पते लोकस्य सं कॢप्त्यै सर्व \nसंकल्पते स एष संकल्पः संकल्पमुपास्स्वेति ॥ ७ . ४ . २ ॥\n\nस यः संकल्पं ब्रह्मेत्युपास्ते संकॢप्तान्वै स लोकान्ध्रुवान्ध्रुवः\nप्रतिष्ठितान् प्रतिष्ठितोऽव्यथमानानव्यथमानोऽभिसिध्यति\nयावत्संकल्पस्य गतं तत्रास्य यथाकामचारो भवति यः\nसंकल्पं ब्रह्मेत्युपास्तेऽस्ति भगवः संकल्पाद्भूय इति\nसंकल्पाद्वाव भूयोऽस्तीति तन्मे भगवान्ब्रवीत्विति ॥ ७ . ४ . ३॥\n\n॥ इति  चतुर्थः खण्डः ॥\nचित्तं वाव सं कल्पाद्भूयो यदा वै चेतयतेऽथ\nसंकल्पयतेऽथ मनस्यत्यथ वाचमीरयति तामु नाम्नीरयति\nनाम्नि मन्त्रा एकं भवन्ति मन्त्रेषु कर्माणि ॥ ७ . ५ . १॥\n\nतानि ह वा एतानि चित्तैकायनानि चित्तात्मानि चित्ते\nप्रतिष्ठितानि तस्माद्यद्यपि बहुविदचित्तो भवति\nनायमस्तीत्येवैनमाहुर्यदयं वेद यद्वा अयं\nविद्वान्नेत्थमचित्तः स्यादित्यथ यद्यल्पविच्चित्तवान्भवति\nतस्मा एवोत शुश्रूषन्ते चित्त ह्येवैषामेकायनं\nचित्तमात्मा चित्तं प्रतिष्ठा चित्तमुपास्स्वेति ॥ ७ . ५ . २ ॥\n\nस यश्चित्तं ब्रह्मेत्युपास्ते चित्तान्वै स लोकान्ध्रुवान्ध्रुवः\nप्रतिष्ठितान्प्रतिष्ठितोऽव्यथमानानव्यथमानोऽभिसिध्यति\nयावच्चित्तस्य गतं तत्रास्य यथाकामचारो भवति यश्चित्तं\nब्रह्मेत्युपास्तेऽस्ति भगवश्चित्ताद्भूय इति चित्ताद्वाव\nभूयोऽस्तीति तन्मे भगवान्ब्रवीत्विति ॥ ७ . ५ . ३॥\n\n॥ इति  पञ्चमः खण्डः ॥\nध्यानं वाव चित्ताद्भूयो ध्यायतीव पृथिवी\nध्यायतीवान्तरिक्षं ध्यायतीव द्यौर्ध्यायन्तीवापो\nध्यायन्तीव पर्वता देवमनुष्यास्तस्माद्य इह मनुष्याणां\nमहत्तां प्राप्नुवन्ति ध्यानापादा शा इवैव ते भवन्त्यथ\nयेऽल्पाः कलहिनः पिशुना उपवादिनस्तेऽथ ये प्रभवो\nध्यानापादा शा इवैव ते भवन्ति ध्यानमुपास्स्वेति ॥ ७ . ६ . १॥\n\nस यो ध्यानं ब्रह्मेत्युपास्ते यावद्ध्यानस्य गतं तत्रास्य\nयथाकामचारो भवति यो ध्यानं ब्रह्मेत्युपास्तेऽस्ति\nभगवो ध्यानाद्भूय इति ध्यानाद्वाव भूयोऽस्तीति\nतन्मे भगवान्ब्रवीत्विति ॥ ७ . ६ . २॥\n\n॥ इति  षष्ठः खण्डः ॥\nविज्ञानं वाव ध्यानाद्भूयः विज्ञानेन वा ऋग्वेदं विजानाति\nयजुर्वेद  सामवेदमाथर्वणं चतुर्थमितिहासपुराणं\nपञ्चमं वेदानां वेदं पित्र्य राशिं दैवं निधिं\nवाकोवाक्यमेकायनं देवविद्यां ब्रह्मविद्यां भूतविद्यां\nक्षत्रविद्यां नक्षत्रविद्या सर्पदेवजनविद्यां दिवं च\nपृथिवीं च वायुं चाकाशं चापश्च तेजश्च देवा श्च\nमनुष्या श्च पशू श्च वया सि च\nतृणवनस्पतीञ्छ्वापदान्याकीटपतङ्गपिपीलकं\nधर्मं चाधर्मं च सत्यं चानृतं च साधु चासाधु च\nहृदयज्ञं चाहृदयज्ञं चान्नं च रसं चेमं च लोकममुं\nच विज्ञानेनैव विजानाति विज्ञानमुपास्स्वेति ॥ ७ . ७ . १ ॥\n\nस यो विज्ञानं ब्रह्मेत्युपास्ते विज्ञानवतो वै स\nलोकाञ्ज्ञानवतोऽभिसिध्यति यावद्विज्ञानस्य गतं तत्रास्य\nयथाकामचारो भवति यो विज्ञानं ब्रह्मेत्युपास्तेऽस्ति भगवो\nविज्ञानाद्भूय इति विज्ञानाद्वाव भूयोऽस्तीति तन्मे\nभगवान्ब्रवीत्विति ॥ ७ . ७ . २॥\n\n॥ इति  सप्तमः खण्डः ॥\nबलं वाव विज्ञानाद्भूयोऽपि ह शतं विज्ञानवतामेको\nबलवानाकम्पयते स यदा बली भवत्यथोत्थाता\nभवत्युत्तिष्ठन्परिचरिता भवति परिचरन्नुपसत्ता\nभवत्युपसीदन्द्रष्टा भवति श्रोता भवति मन्ता भवति\nबोद्धा भवति कर्ता भवति विज्ञाता भवति बलेन वै पृथिवी\nतिष्ठति बलेनान्तरिक्षं बलेन द्यौर्बलेन पर्वता बलेन\nदेवमनुष्या बलेन पशवश्च वया सि च तृणवनस्पतयः\nश्वापदान्याकीटपतङ्गपिपीलकं बलेन लोकस्तिष्ठति\nबलमुपास्स्वेति ॥ ७ . ८ . १॥\n\nस यो बलं ब्रह्मेत्युपास्ते यावद्बलस्य गतं तत्रास्य\nयथाकामचारो भवति यो बलं ब्रह्मेत्युपास्तेऽस्ति भगवो\nबलाद्भूय इति बलाद्वाव भूयोऽस्तीति तन्मे\nभगवान्ब्रवीत्विति ॥ ७ . ८ . २॥\n\n॥ इति  अष्टमः खण्डः ॥\nअन्नं वाव बलाद्भूयस्तस्माद्यद्यपि दश\nरात्रीर्नाश्नीयाद्यद्यु ह\nजीवेदथवाद्रष्टाश्रोतामन्ताबोद्धाकर्ताविज्ञाता\nभवत्यथान्नस्यायै द्रष्टा भवति श्रोता भवति मन्ता\nभवति बोद्धा भवति कर्ता भवति विज्ञाता\nभवत्यन्नमुपास्स्वेति ॥ ७ . ९ . १॥\n\nस योऽन्नं ब्रह्मेत्युपास्तेऽन्नवतो वै स\nलोकान्पानवतोऽभिसिध्यति  यावदन्नस्य गतं तत्रास्य\nयथाकामचारो भवति योऽन्नं ब्रह्मेत्युपास्तेऽस्ति\nभगवोऽन्नाद्भूय इत्यन्नाद्वाव भूयोऽस्तीति तन्मे\nभगवान्ब्रवीत्विति ॥ ७ . ९ . २॥\n\n॥ इति  नवमः खण्डः ॥\nआपो वावान्नाद्भूयस्तस्माद्यदा सुवृष्टिर्न भवति\nव्याधीयन्ते प्राणा अन्नं कनीयो भविष्यतीत्यथ यदा\nसुवृष्टिर्भवत्यानन्दिनः प्राणा भवन्त्यन्नं बहु\nभविष्यतीत्याप एवेमा मूर्ता येयं पृथिवी यदन्तरिक्षं\nयद्द्यौर्यत्पर्वता यद्देवमनुष्यायत्पशवश्च वया सि च\nतृणवनस्पतयः श्वापदान्याकीटपतङ्गपिपीलकमाप\nएवेमा मूर्ता अप उपास्स्वेति ॥ ७ . १० . १॥\n\nस योऽपो ब्रह्मेत्युपास्त आप्नोति सर्वान्कामा स्तृप्तिमान्भवति\nयावदपां गतं तत्रास्य यथाकामचारो भवति योऽपो\nब्रह्मेत्युपास्तेऽस्ति भगवोऽद्भ्यो भूय इत्यद्भ्यो वाव\nभूयोऽस्तीति तन्मे भगवान्ब्रवीत्विति ॥ ७ . १० . २॥\n\n॥ इति  दशमः खण्डः ॥\nतेजो वावाद्भ्यो भूयस्तद्वा एतद्वायुमागृह्याकाशमभितपति\nतदाहुर्निशोचति नितपति वर्षिष्यति वा इति तेज एव\nतत्पूर्वं दर्शयित्वाथापः सृजते तदेतदूर्ध्वाभिश्च\nतिरश्चीभिश्च विद्युद्भिराह्रादाश्चरन्ति तस्मादाहुर्विद्योतते\nस्तनयति वर्षिष्यति वा इति तेज एव तत्पूर्वं दर्शयित्वाथापः\nसृजते तेज उपास्स्वेति ॥ ७ . ११ . १॥\n\nस यस्तेजो ब्रह्मेत्युपास्ते तेजस्वी वै स तेजस्वतो\nलोकान्भास्वतोऽपहततमस्कानभिसिध्यति यावत्तेजसो गतं\nतत्रास्य यथाकामचारो भवति यस्तेजो ब्रह्मेत्युपास्तेऽस्ति\nभगवस्तेजसो भूय इति तेजसो वाव भूयोऽस्तीति तन्मे\nभगवान्ब्रवीत्विति ॥ ७ . ११ . २॥\n\n॥ इति  एकादशः खण्डः ॥\nआकाशो वाव तेजसो भूयानाकाशे वै सूर्याचन्द्रमसावुभौ\nविद्युन्नक्षत्राण्यग्निराकाशेनाह्वयत्याकाशेन\nश ृणोत्याकाशेन प्रतिश ृणोत्याकाशे रमत आकाशे न रमत\nआकाशे जायत आकाशमभिजायत आकाशमुपास्स्वेति ॥ ७ . १२ . १॥\n\nस य आकाशं ब्रह्मेत्युपास्त आकाशवतो वै स\nलोकान्प्रकाशवतोऽसंबाधानुरुगायवतोऽभिसिध्यति\nयावदाकाशस्य गतं तत्रास्य यथाकामचारो भवति\nय आकाशं ब्रह्मेत्युपास्तेऽस्ति भगव आकाशाद्भूय इति\nआकाशाद्वाव भूयोऽस्तीति तन्मे भगवान्ब्रवीत्विति ॥ ७ . १२ . २॥\n\n॥ इति  द्वादशः खण्डः ॥\nस्मरो वावाकाशाद्भूयस्तस्माद्यद्यपि बहव आसीरन्न\nस्मरन्तो नैव ते कंचन श ृणुयुर्न मन्वीरन्न विजानीरन्यदा\nवाव ते स्मरेयुरथ श ृणुयुरथ मन्वीरन्नथ विजानीरन्स्मरेण\nवै पुत्रान्विजानाति स्मरेण पशून्स्मरमुपास्स्वेति ॥ ७ . १३ . १॥\n\nस यः स्मरं ब्रह्मेत्युपास्ते यावत्स्मरस्य गतं तत्रास्य\nयथाकामचारो भवति यः स्मरं ब्रह्मेत्युपास्तेऽस्ति भगवः\nस्मराद्भूय इति स्मराद्वाव भूयोऽस्तीति तन्मे\nभगवान्ब्रवीत्विति ॥ ७ . १३ . २॥\n\n॥ इति  त्रयोदशः खण्डः ॥\nआशा वाव स्मराद्भूयस्याशेद्धो वै स्मरो मन्त्रानधीते\nकर्माणि कुरुते पुत्रा श्च पशू श्चेच्छत इमं च\nलोकममुं चेच्छत आशामुपास्स्वेति ॥ ७ . १४ . १॥\n\nस य आशां ब्रह्मेत्युपास्त आशयास्य सर्वे कामाः\nसमृध्यन्त्यमोघा हास्याशिषो भवन्ति यावदाशाया\nगतं तत्रास्य यथाकामचारो भवति य आशां\nब्रह्मेत्युपास्तेऽस्ति भगव आशाया भूय इत्याशाया वाव\nभूयोऽस्तीति तन्मे भगवान्ब्रवीत्विति ॥ ७ . १४ . २॥\n\n॥ इति  चतुर्दशः खण्डः ॥\nप्राणो वा आशाया भूयान्यथा वा अरा नाभौ समर्पिता\nएवमस्मिन्प्राणे सर्व समर्पितं प्राणः प्राणेन याति\nप्राणः प्राणं ददाति प्राणाय ददाति प्राणो ह पिता प्राणो\nमाता प्राणो भ्राता प्राणः स्वसा प्राण आचार्यः\nप्राणो ब्राह्मणः ॥ ७ . १५ . १॥\n\nस यदि पितरं वा मातरं वा भ्रातरं वा स्वसारं वाचार्यं\nवा ब्राह्मणं वा किंचिद्भृशमिव प्रत्याह\nधिक्त्वास्त्वित्येवैनमाहुः पितृहा वै त्वमसि मातृहा वै\nत्वमसि भ्रातृहा वै त्वमसि स्वसृहा वै त्वमस्याचार्यहा\nवै त्वमसि ब्राह्मणहा वै त्वमसीति ॥ ७ . १५ . २॥\n\nअथ यद्यप्येनानुत्क्रान्तप्राणाञ्छूलेन समासं\nव्यतिषंदहेन्नैवैनं ब्रूयुः पितृहासीति न मातृहासीति\nन भ्रातृहासीति न स्वसृहासीति नाचार्यहासीति\nन ब्राह्मणहासीति ॥ ७ . १५ . ३॥\n\nप्राणो ह्येवैतानि सर्वाणि भवति स वा एष एवं पश्यन्नेवं\nमन्वान एवं विजानन्नतिवादी भवति तं\nचेद्ब्रूयुरतिवाद्यसीत्यतिवाद्यस्मीति ब्रूयान्नापह्नुवीत ॥ ७ . १५ . ४॥\n\n॥ इति  पञ्चदशः खण्डः ॥\nएष तु वा अतिवदति यः सत्येनातिवदति सोऽहं भगवः\nसत्येनातिवदानीति सत्यं त्वेव विजिज्ञासितव्यमिति सत्यं\nभगवो विजिज्ञास इति ॥ ७ . १६ . १॥\n\n॥ इति  षोडशः खण्डः ॥\nयदा वै विजानात्यथ सत्यं वदति नाविजानन्सत्यं वदति\nविजानन्नेव सत्यं वदति विज्ञानं त्वेव विजिज्ञासितव्यमिति\nविज्ञानं भगवो विजिज्ञास इति ॥ ७ . १७ . १॥\n\n॥ इति  सप्तदशः खण्डः ॥\nयदा वै मनुतेऽथ विजानाति नामत्वा विजानाति मत्वैव\nविजानाति मतिस्त्वेव विजिज्ञासितव्येति मतिं भगवो\nविजिज्ञास इति ॥ ७ . १८ . १॥\n\n॥ इति  अष्टादशः खण्डः ॥\nयदा वै श्रद्दधात्यथ मनुते नाश्रद्दधन्मनुते\nश्रद्दधदेव मनुते श्रद्धा त्वेव विजिज्ञासितव्येति\nश्रद्धां भगवो विजिज्ञास इति ॥ ७ . १९ . १॥\n\n॥ इति  एकोनविंशतितमः खण्डः ॥\nयदा वै निस्तिष्ठत्यथ श्रद्दधाति\nनानिस्तिष्ठञ्छ्रद्दधाति निस्तिष्ठन्नेव श्रद्दधाति\nनिष्ठा त्वेव विजिज्ञासितव्येति निष्ठां भगवो\nविजिज्ञास इति ॥ ७ . २० . १॥\n\n॥ इति  विंशतितमः खण्डः ॥\nयदा वै करोत्यथ निस्तिष्ठति नाकृत्वा निस्तिष्ठति\nकृत्वैव निस्तिष्ठति कृतिस्त्वेव विजिज्ञासितव्येति\nकृतिं भगवो विजिज्ञास इति ॥ ७ . २१ . १॥\n\n॥ इति  एकविंशः खण्डः ॥\nयदा वै सुखं लभतेऽथ करोति नासुखं लब्ध्वा करोति\nसुखमेव लब्ध्वा करोति सुखं त्वेव विजिज्ञासितव्यमिति\nसुखं भगवो विजिज्ञास इति ॥ ७ . २२ . १॥\n\n॥ इति  द्वाविंशः खण्डः ॥\nयो वै भूमा तत्सुखं नाल्पे सुखमस्ति भूमैव सुखं\nभूमा त्वेव विजिज्ञासितव्य इति भूमानं भगवो\nविजिज्ञास इति ॥ ७ . २३ . १॥\n\n॥ इति  त्रयोविंशः खण्डः ॥\nयत्र नान्यत्पश्यति नान्यच्छृणोति नान्यद्विजानाति स\nभूमाथ यत्रान्यत्पश्यत्यन्यच्छृणोत्यन्यद्विजानाति\nतदल्पं यो वै भूमा तदमृतमथ यदल्पं तन्मर्त्य्  स\nभगवः कस्मिन्प्रतिष्ठित इति स्वे महिम्नि यदि वा\nन महिम्नीति ॥ ७ . २४ . १॥\n\nगोअश्वमिह महिमेत्याचक्षते हस्तिहिरण्यं दासभार्यं\nक्षेत्राण्यायतनानीति नाहमेवं ब्रवीमि ब्रवीमीति\nहोवाचान्योह्यन्यस्मिन्प्रतिष्ठित इति ॥ ७ . २४ . २॥\n\n॥ इति  चतुर्विंशः खण्डः ॥\nस एवाधस्तात्स उपरिष्टात्स पश्चात्स पुरस्तात्स\nदक्षिणतः स उत्तरतः स एवेद  सर्वमित्यथातोऽहंकारादेश\nएवाहमेवाधस्तादहमुपरिष्टादहं पश्चादहं पुरस्तादहं\nदक्षिणतोऽहमुत्तरतोऽहमेवेद  सर्वमिति ॥ ७ . २५ . १॥\n\nअथात आत्मादेश एवात्मैवाधस्तादात्मोपरिष्टादात्मा\nपश्चादात्मा पुरस्तादात्मा दक्षिणत आत्मोत्तरत\nआत्मैवेद  सर्वमिति स वा एष एवं पश्यन्नेवं मन्वान एवं\nविजानन्नात्मरतिरात्मक्रीड आत्ममिथुन आत्मानन्दः स\nस्वराड्भवति तस्य सर्वेषु लोकेषु कामचारो भवति\nअथ येऽन्यथातो विदुरन्यराजानस्ते क्षय्यलोका भवन्ति\nतेषा  सर्वेषु लोकेष्वकामचारो भवति ॥ ७ . २५ . २॥\n\n॥ इति  पञ्चविंशः खण्डः ॥\nतस्य ह वा एतस्यैवं पश्यत एवं मन्वानस्यैवं विजानत\nआत्मतः प्राण आत्मत आशात्मतः स्मर आत्मत आकाश\nआत्मतस्तेज आत्मत आप आत्मत\nआविर्भावतिरोभावावात्मतोऽन्नमात्मतो बलमात्मतो\nविज्ञानमात्मतो ध्यानमात्मतश्चित्तमात्मतः\nसंकल्प आत्मतो मन आत्मतो वागात्मतो नामात्मतो मन्त्रा\nआत्मतः कर्माण्यात्मत एवेद सर्वमिति ॥ ७ . २६ . १॥\n\nतदेष श्लोको न पश्यो मृत्युं पश्यति न रोगं नोत दुःखता \nसर्व  ह पश्यः पश्यति सर्वमाप्नोति सर्वश इति\nस एकधा भवति त्रिधा भवति पञ्चधा\nसप्तधा नवधा चैव पुनश्चैकादशः स्मृतः\nशतं च दश चैकश्च सहस्राणि च\nवि शतिराहारशुद्धौ सत्त्वशुद्धौ ध्रुवा स्मृतिः\nस्मृतिलम्भे सर्वग्रन्थीनां विप्रमोक्षस्तस्मै\nमृदितकषायाय तमसस्पारं दर्शयति\nभगवान्सनत्कुमारस्त  स्कन्द इत्याचक्षते\nत  स्कन्द इत्याचक्षते ॥ ७ . २६ . २॥\n\n॥ इति  षड्विंशः खण्डः ॥\n॥ इति सप्तमोऽध्यायः ॥\n॥ अष्टमोऽध्यायः ॥\nअथ यदिदमस्मिन्ब्रह्मपुरे दहरं पुण्डरीकं वेश्म\nदहरोऽस्मिन्नन्तराकाशस्तस्मिन्यदन्तस्तदन्वेष्टव्यं\nतद्वाव विजिज्ञासितव्यमिति ॥ ८ . १ . १॥\n\nतं चेद्ब्रूयुर्यदिदमस्मिन्ब्रह्मपुरे दहरं पुण्डरीकं वेश्म\nदहरोऽस्मिन्नन्तराकाशः किं तदत्र विद्यते यदन्वेष्टव्यं\nयद्वाव विजिज्ञासितव्यमिति स ब्रूयात् ॥ ८ . १ . २॥\n\nयावान्वा अयमाकाशस्तावानेषोऽन्तर्हृदय अकाश\nउभे अस्मिन्द्यावापृथिवी अन्तरेव समाहिते\nउभावग्निश्च वायुश्च सूर्याचन्द्रमसावुभौ\nविद्युन्नक्षत्राणि यच्चास्येहास्ति यच्च नास्ति सर्वं\nतदस्मिन्समाहितमिति ॥ ८ . १ . ३॥\n\nतं चेद्ब्रूयुरस्मि श्चेदिदं ब्रह्मपुरे सर्व  समाहित \nसर्वाणि च भूतानि सर्वे च कामा यदैतज्जरा वाप्नोति\nप्रध्व सते वा किं ततोऽतिशिष्यत इति ॥ ८ . १ . ४॥\n\nस ब्रूयात्नास्य जरयैतज्जीर्यति न वधेनास्य हन्यत\nएतत्सत्यं ब्रह्मपुरमस्मिकामाः समाहिताः एष\nआत्मापहतपाप्मा विजरो विमृत्युर्विशोको\nविजिघत्सोऽपिपासः सत्यकामः सत्यसंकल्पो यथा ह्येवेह\nप्रजा अन्वाविशन्ति यथानुशासनम् यं यमन्तमभिकामा\nभवन्ति यं जनपदं यं क्षेत्रभागं तं तमेवोपजीवन्ति ॥ ८ . १ . ५॥\n\nतद्यथेह कर्मजितो लोकः क्षीयत एवमेवामुत्र पुण्यजितो\nलोकः क्षीयते तद्य इहात्मानमनुविद्य व्रजन्त्येता श्च\nसत्यान्कामा स्तेषा  सर्वेषु लोकेष्वकामचारो\nभवत्यथ य इहात्मानमनिवुद्य व्रजन्त्येत श्च\nसत्यान्कामा स्तेषा  सर्वेषु लोकेषु कामचारो भवति ॥ ८ . १ . ६॥\n\n॥ इति  प्रथमः खण्डः ॥\nस यदि पितृलोककामो भवति संकल्पादेवास्य पितरः\nसमुत्तिष्ठन्ति तेन पितृलोकेन सम्पन्नो महीयते ॥ ८ . २ . १॥\n\nअथ यदि मातृलोककामो भवति संकल्पादेवास्य मातरः\nसमुत्तिष्ठन्ति तेन मातृलोकेन सम्पन्नो महीयते ॥ ८ . २ . २॥\n\nअथ यदि भ्रातृलोककामो भवति संकल्पादेवास्य भ्रातरः\nसमुत्तिष्ठन्ति तेन भ्रातृलोकेन सम्पन्नो महीयते ॥ ८ . २ . ३॥\n\nअथ यदि स्वसृलोककामो भवति संकल्पादेवास्य स्वसारः\nसमुत्तिष्ठन्ति तेन स्वसृलोकेन सम्पन्नो महीयते ॥ ८ . २ . ४॥\n\nअथ यदि सखिलोककामो भवति संकल्पादेवास्य सखायः\nसमुत्तिष्ठन्ति तेन सखिलोकेन सम्पन्नो महीयते ॥ ८ . २ . ५॥\n\nअथ यदि गन्धमाल्यलोककामो भवति संकल्पादेवास्य\nगन्धमाल्ये समुत्तिष्ठतस्तेन गन्धमाल्यलोकेन सम्पन्नो\nमहीयते ॥ ८ . २ . ६॥\n\nअथ यद्यन्नपानलोककामो भवति संकल्पादेवास्यान्नपाने\nसमुत्तिष्ठतस्तेनान्नपानलोकेन सम्पन्नो महीयते ॥ ८ . २ . ७॥\n\nअथ यदि गीतवादित्रलोककामो भवति संकल्पादेवास्य\nगीतवादित्रे समुत्तिष्ठतस्तेन गीतवादित्रलोकेन सम्पन्नो\nमहीयते ॥ ८ . २ . ८॥\n\nअथ यदि स्त्रीलोककामो भवति संकल्पादेवास्य स्त्रियः\nसमुत्तिष्ठन्ति तेन स्त्रीलोकेन सम्पन्नो महीयते ॥ ८ . २ . ९॥\n\nयं यमन्तमभिकामो भवति यं कामं कामयते सोऽस्य\nसंकल्पादेव समुत्तिष्ठति तेन सम्पन्नो महीयते ॥ ८ . २ . १०॥\n\n॥ इति  द्वितीयः खण्डः ॥\nत इमे सत्याः कामा अनृतापिधानास्तेषा  सत्याना \nसतामनृतमपिधानं यो यो ह्यस्येतः प्रैति न तमिह\nदर्शनाय लभते ॥ ८ . ३ . १॥\n\nअथ ये चास्येह जीवा ये च प्रेता यच्चान्यदिच्छन्न\nलभते सर्वं तदत्र गत्वा विन्दतेऽत्र ह्यस्यैते सत्याः\nकामा अनृतापिधानास्तद्यथापि हिरण्यनिधिं निहितमक्षेत्रज्ञा\nउपर्युपरि सञ्चरन्तो न विन्देयुरेवमेवेमाः सर्वाः प्रजा\nअहरहर्गच्छन्त्य एतं ब्रह्मलोकं न विन्दन्त्यनृतेन हि\nप्रत्यूढाः ॥ ८ . ३ . २॥\n\nस वा एष आत्मा हृदि तस्यैतदेव निरुक्त  हृद्ययमिति\nतस्माद्धृदयमहरहर्वा एवंवित्स्वर्गं लोकमेति ॥ ८ . ३ . ३॥\n\nअथ य एष सम्प्रसादोऽस्माच्छरीरात्समुत्थाय परं\nज्योतिरुपसम्पद्य स्वेन रूपेणाभिनिष्पद्यत एष आत्मेति\nहोवाचैतदमृतमभयमेतद्ब्रह्मेति तस्य ह वा एतस्य\nब्रह्मणो नाम सत्यमिति ॥ ८ . ३ . ४॥\n\nतानि ह वा एतानि त्रीण्यक्षराणि सतीयमिति\nतद्यत्सत्तदमृतमथ यत्ति तन्मर्त्यमथ यद्यं तेनोभे\nयच्छति यदनेनोभे यच्छति तस्माद्यमहरहर्वा\nएवंवित्स्वर्गं लोकमेति ॥ ८ . ३ . ५॥\n\n॥ इति  तृतीयः खण्डः ॥\nअथ य आत्मा स सेतुर्धृतिरेषां लोकानामसंभेदाय\nनैत  सेतुमहोरात्रे तरतो न जरा न मृत्युर्न शोको न\nसुकृतं न दुष्कृत  सर्वे पाप्मानोऽतो\nनिवर्तन्तेऽपहतपाप्मा ह्येष ब्रह्मलोकः ॥ ८ . ४ . १॥\n\nतस्माद्वा एत  सेतुं तीर्त्वान्धः सन्ननन्धो भवति\nविद्धः सन्नविद्धो भवत्युपतापी सन्ननुपतापी भवति\nतस्माद्वा एत  सेतुं तीर्त्वापि नक्तमहरेवाभिनिष्पद्यते\nसकृद्विभातो ह्येवैष ब्रह्मलोकः ॥ ८ . ४ . २॥\n\nतद्य एवैतं ब्रह्मलोकं ब्रह्मचर्येणानुविन्दन्ति\nतेषामेवैष ब्रह्मलोकस्तेषा  सर्वेषु लोकेषु कामचारो\nभवति ॥ ८ . ४ . ३॥\n\n॥ इति  चतुर्थः खण्डः ॥\nअथ यद्यज्ञ इत्याचक्षते ब्रह्मचर्यमेव तद्ब्रह्मचर्येण\nह्येव यो ज्ञाता तं विन्दतेऽथ यदिष्टमित्याचक्षते\nब्रह्मचर्यमेव तद्ब्रह्मचर्येण ह्येवेष्ट्वात्मानमनुविन्दते ॥ ८ . ५ . १॥\n\nअथ यत्सत्त्रायणमित्याचक्षते ब्रह्मचर्यमेव तद्ब्रह्मचर्येण\nह्येव सत आत्मनस्त्राणं विन्दतेऽथ यन्मौनमित्याचक्षते\nब्रह्मचर्यमेव तब्ब्रह्मचर्येण ह्येवात्मानमनुविद्य मनुते  ॥ ८ . ५ . २॥\n\nअथ यदनाशकायनमित्याचक्षते ब्रह्मचर्यमेव तदेष\nह्यात्मा न नश्यति यं ब्रह्मचर्येणानुविन्दतेऽथ\nयदरण्यायनमित्याचक्षते ब्रह्मचर्यमेव तदरश्च ह वै\nण्यश्चार्णवौ ब्रह्मलोके तृतीयस्यामितो दिवि तदैरं\nमदीय  सरस्तदश्वत्थः सोमसवनस्तदपराजिता\nपूर्ब्रह्मणः प्रभुविमित  हिरण्मयम् ॥ ८ . ५ . ३॥\n\nतद्य एवैतवरं च ण्यं चार्णवौ ब्रह्मलोके\nब्रह्मचर्येणानुविन्दन्ति तेषामेवैष ब्रह्मलोकस्तेषा \nसर्वेषु लोकेषु कामचारो भवति ॥ ८ . ५ . ४॥\n\n॥ इति  पञ्चमः खण्डः ॥\nअथ या एता हृदयस्य नाड्यस्ताः पिङ्गलस्याणिम्नस्तिष्ठन्ति\nशुक्लस्य नीलस्य पीतस्य लोहितस्येत्यसौ वा आदित्यः\nपिङ्गल एष शुक्ल एष नील एष पीत एष लोहितः ॥ ८ . ६ . १॥\n\nतद्यथा महापथ आतत उभौ ग्रामौ गच्छतीमं चामुं\nचैवमेवैता आदित्यस्य रश्मय उभौ लोकौ गच्छन्तीमं चामुं\nचामुष्मादादित्यात्प्रतायन्ते ता आसु नाडीषु सृप्ता\nआभ्यो नाडीभ्यः प्रतायन्ते तेऽमुष्मिन्नादित्ये सृप्ताः ॥ ८ . ६ . २॥\n\nतद्यत्रैतत्सुप्तः समस्त्ः सम्प्रसन्नः स्वप्नं न विजानात्यासु\nतदा नाडीषु सृप्तो भवति तं न कश्चन पाप्मा स्पृशति\nतेजसा हि तदा सम्पन्नो भवति ॥ ८ . ६ . ३॥\n\nअथ यत्रैतदबलिमानं नीतो भवति तमभित आसीना\nआहुर्जानासि मां जानासि मामिति स\nयावदस्माच्छरीरादनुत्क्रान्तो भवति तावज्जानाति ॥ ८ . ६ . ४॥\n\nअथ यत्रैतदस्माच्छरीरादुत्क्रामत्यथैतैरेव\nरश्मिभिरूर्ध्वमाक्रमते स ओमिति वा होद्वा मीयते\nस यावत्क्षिप्येन्मनस्तावदादित्यं गच्छत्येतद्वै खलु\nलोकद्वारं विदुषां प्रपदनं निरोधोऽविदुषाम् ॥ ८ . ६ . ५॥\n\nतदेष श्लोकः । शतं चैका च हृदयस्य नाड्यस्तासां\nमूर्धानमभिनिःसृतैका ।  तयोर्ध्वमायन्नमृतत्वमेति\nविष्वङ्ङन्या उत्क्रमणे भवन्त्युत्क्रमणे भवन्ति ॥ ८ . ६ . ६॥\n\n॥ इति  षष्ठः खण्डः ॥\nय आत्मापहतपाप्मा विजरो विमृत्युर्विशोको\nविजिघत्सोऽपिपासः सत्यकामः सत्यसंकल्पः सोऽन्वेष्टव्यः\nस विजिज्ञासितव्यः स सर्वा श्च लोकानाप्नोति\nसर्वा श्च कामान्यस्तमात्मानमनुविद्य विजानातीति ह\nप्रजापतिरुवाच ॥ ८ . ७ . १॥\n\nतद्धोभये देवासुरा अनुबुबुधिरे ते होचुर्हन्त\nतमात्मानमन्वेच्छामो यमात्मानमन्विष्य सर्वा श्च\nलोकानाप्नोति सर्वा श्च कामानितीन्द्रो हैव\nदेवानामभिप्रवव्राज विरोचनोऽसुराणां तौ\nहासंविदानावेव समित्पाणी प्रजापतिसकाशमाजग्मतुः ॥ ८ . ७ . २॥\n\nतौ ह द्वात्रि शतं वर्षाणि ब्रह्मचर्यमूषतुस्तौ ह\nप्रजापतिरुवाच किमिच्छन्तावास्तमिति तौ होचतुर्य\nआत्मापहतपाप्मा विजरो विमृत्युर्विशोको\nविजिघत्सोऽपिपासः सत्यकामः सत्यसंकल्पः सोऽन्वेष्टव्यः\nस विजिज्ञासितव्यः स सर्वा श्च लोकानाप्नोति सर्वा श्च\nकामान्यस्तमात्मानमनुविद्य विजानातीति भगवतो वचो\nवेदयन्ते तमिच्छन्ताववास्तमिति ॥ ८ . ७ . ३॥\n\nतौ ह प्रजापतिरुवाच य एषोऽक्षिणि पुरुषो दृश्यत\nएष आत्मेति होवाचैतदमृतमभयमेतद्ब्रह्मेत्यथ योऽयं\nभगवोऽप्सु परिख्यायते यश्चायमादर्शे कतम एष\nइत्येष उ एवैषु सर्वेष्वन्तेषु परिख्यायत इति होवाच ॥ ८ . ७ . ४॥\n\n॥ इति  सप्तमः खण्डः ॥\nउदशराव आत्मानमवेक्ष्य यदात्मनो न विजानीथस्तन्मे\nप्रब्रूतमिति तौ होदशरावेऽवेक्षांचक्राते तौ ह\nप्रजापतिरुवाच किं पश्यथ इति तौ होचतुः\nसर्वमेवेदमावां भगव आत्मानं पश्याव आ लोमभ्यः आ\nनखेभ्यः प्रतिरूपमिति ॥ ८ . ८ . १॥\n\nतौ ह प्रजापतिरुवाच साध्वलंकृतौ सुवसनौ परिष्कृतौ\nभूत्वोदशरावेऽवेक्षेथामिति तौ ह साध्वलंकृतौ\nसुवसनौ परिष्कृतौ भूत्वोदशरावेऽवेक्षांचक्राते\nतौ ह प्रजापतिरुवाच किं पश्यथ इति ॥ ८ . ८ . २॥\n\nतौ होचतुर्यथैवेदमावां भगवः साध्वलंकृतौ सुवसनौ\nपरिष्कृतौ स्व एवमेवेमौ भगवः साध्वलंकृतौ सुवसनौ\nपरिष्कृतावित्येष आत्मेति होवाचैतदमृतमभयमेतद्ब्रह्मेति\nतौ ह शान्तहृदयौ प्रवव्रजतुः ॥ ८ . ८ . ३॥\n\nतौ हान्वीक्ष्य प्रजापतिरुवाचानुपलभ्यात्मानमननुविद्य\nव्रजतो यतर एतदुपनिषदो भविष्यन्ति देवा वासुरा वा ते\nपराभविष्यन्तीति स ह शान्तहृदय एव\nविरोचनोऽसुराञ्जगाम तेभ्यो हैतामुपनिषदं\nप्रोवाचात्मैवेह महय्य आत्मा परिचर्य आत्मानमेवेह\nमहयन्नात्मानं परिचरन्नुभौ लोकाववाप्नोतीमं चामुं चेति ॥ ८ . ८ . ४॥\n\nतस्मादप्यद्येहाददानमश्रद्दधानमयजमानमाहुरासुरो\nबतेत्यसुराणा  ह्येषोपनिषत्प्रेतस्य शरीरं भिक्षया\nवसनेनालंकारेणेति स स्कुर्वन्त्येतेन ह्यमुं लोकं\nजेष्यन्तो मन्यन्ते ॥ ८ . ८ . ५॥\n\n॥ इति  अष्टमः खण्डः ॥\nअथ हेन्द्रोऽप्राप्यैव देवानेतद्भयं ददर्श यथैव\nखल्वयमस्मिञ्छरीरे साध्वलंकृते साध्वलंकृतो भवति\nसुवसने सुवसनः परिष्कृते परिष्कृत\nएवमेवायमस्मिन्नन्धेऽन्धो भवति स्रामे स्रामः परिवृक्णे\nपरिवृक्णोऽस्यैव शरीरस्य नाशमन्वेष नश्यति\nनाहमत्र भोग्यं पश्यामीति ॥ ८ . ९ . १॥\n\nस समित्पाणिः पुनरेयाय त  ह प्रजापतिरुवाच\nमघवन्यच्छान्तहृदयः प्राव्राजीः सार्धं विरोचनेन\nकिमिच्छन्पुनरागम इति स होवाच यथैव खल्वयं\nभगवोऽस्मिञ्छरीरे साध्वलंकृते साध्वलंकृतो भवति\nसुवसने सुवसनः परिष्कृते परिष्कृत\nएवमेवायमस्मिन्नन्धेऽन्धो भवति स्रामे स्रामः\nपरिवृक्णे परिवृक्णोऽस्यैव शरीरस्य नाशमन्वेष\nनश्यति नाहमत्र भोग्यं पश्यामीति  ॥ ८ . ९ . २॥\n\nएवमेवैष मघवन्निति होवाचैतं त्वेव ते\nभूयोऽनुव्याख्यास्यामि वसापराणि द्वात्रि शतं वर्षाणीति\nस हापराणि द्वात्रि शतं वर्षाण्युवास तस्मै होवाच ॥ ८ . ९ . ३॥\n\n॥ इति  नवमः खण्डः ॥\nय एष स्वप्ने महीयमानश्चरत्येष आत्मेति\nहोवाचैतदमृतमभयमेतद्ब्रह्मेति स ह शान्तहृदयः\nप्रवव्राज स हाप्राप्यैव देवानेतद्भयं ददर्श\nतद्यद्यपीद  शरीरमन्धं भवत्यनन्धः स भवति यदि\nस्राममस्रामो नैवैषोऽस्य दोषेण दुष्यति ॥ ८ . १० . १॥\n\nन वधेनास्य हन्यते नास्य स्राम्येण स्रामो घ्नन्ति त्वेवैनं\nविच्छादयन्तीवाप्रियवेत्तेव भवत्यपि रोदितीव नाहमत्र\nभोग्यं पश्यामीति ॥ ८ . १० . २॥\n\nस समित्पाणिः पुनरेयाय त  ह प्रजापतिरुवाच\nमघवन्यच्छान्तहृदयः प्राव्राजीः किमिच्छन्पुनरागम\nइति स होवाच तद्यद्यपीदं भगवः शरीरमन्धं भवत्यनन्धः\nस भवति यदि स्राममस्रामो नैवैषोऽस्य दोषेण दुष्यति ॥ ८ . १० . ३॥\n\nन वधेनास्य हन्यते नास्य स्राम्येण स्रामो घ्नन्ति त्वेवैनं\nविच्छादयन्तीवाप्रियवेत्तेव भवत्यपि रोदितीव नाहमत्र\nभोग्यं पश्यामीत्येवमेवैष मघवन्निति होवाचैतं त्वेव ते\nभूयोऽनुव्याख्यास्यामि वसापराणि द्वात्रि शतं वर्षाणीति\nस हापराणि द्वात्रि शतं वर्षाण्युवास तस्मै होवाच ॥ ८ . १० . ४॥\n\n॥ इति  दशमः खण्डः ॥\nतद्यत्रैतत्सुप्तः समस्तः सम्प्रसन्नः स्वप्नं न विजानात्येष\nआत्मेति होवाचैतदमृतमभयमेतद्ब्रह्मेति स ह शान्तहृदयः\nप्रवव्राज स हाप्राप्यैव देवानेतद्भयं ददर्श नाह\nखल्वयमेव  सम्प्रत्यात्मानं जानात्ययमहमस्मीति\nनो एवेमानि भूतानि विनाशमेवापीतो भवति नाहमत्र\nभोग्यं पश्यामीति ॥ ८ . ११ . १॥\n\nस समित्पाणिः पुनरेयाय त  ह प्रजापतिरुवाच\nमघवन्यच्छान्तहृदयः प्राव्राजीः किमिच्छन्पुनरागम इति\nस होवाच नाह खल्वयं भगव एव  सम्प्रत्यात्मानं\nजानात्ययमहमस्मीति नो एवेमानि भूतानि\nविनाशमेवापीतो भवति नाहमत्र भोग्यं पश्यामीति ॥ ८ . ११ . २॥\n\nएवमेवैष मघवन्निति होवाचैतं त्वेव ते\nभूयोऽनुव्याख्यास्यामि नो एवान्यत्रैतस्माद्वसापराणि\nपञ्च वर्षाणीति स हापराणि पञ्च वर्षाण्युवास\nतान्येकशत  सम्पेदुरेतत्तद्यदाहुरेकशत  ह वै वर्षाणि\nमघवान्प्रजापतौ ब्रह्मचर्यमुवास तस्मै होवाच ॥ ८ . ११ . ३॥\n\n॥ इति  एकादशः खण्डः ॥\nमघवन्मर्त्यं वा इद  शरीरमात्तं मृत्युना\nतदस्यामृतस्याशरीरस्यात्मनोऽधिष्ठानमात्तो वै\nसशरीरः प्रियाप्रियाभ्यां न वै सशरीरस्य सतः\nप्रियाप्रिययोरपहतिरस्त्यशरीरं वाव सन्तं न\nप्रियाप्रिये स्पृशतः ॥ ८ . १२ . १॥\n\nअशरीरो वायुरभ्रं विद्युत्स्तनयित्नुरशरीराण्येतानि\nतद्यथैतान्यमुष्मादाकाशात्समुत्थाय परं ज्योतिरुपसम्पद्य\nस्वेन रूपेणाभिनिष्पद्यन्ते ॥ ८ . १२ . २॥\n\nएवमेवैष सम्प्रसादोऽस्माच्छरीरात्समुत्थाय परं\nज्योतिरुपसम्पद्य स्वेन रूपेणाभिनिष्पद्यते स उत्तमपुरुषः\nस तत्र पर्येति जक्षत्क्रीडन्रममाणः स्त्रीभिर्वा यानैर्वा\nज्ञातिभिर्वा नोपजन  स्मरन्निद  शरीर  स यथा\nप्रयोग्य आचरणे युक्त एवमेवायमस्मिञ्छरीरे\nप्राणो युक्तः ॥ ८ . १२ . ३॥\n\nअथ यत्रैतदाकाशमनुविषण्णं चक्षुः स चाक्षुषः\nपुरुषो दर्शनाय चक्षुरथ यो वेदेदं जिघ्राणीति स आत्मा\nगन्धाय घ्राणमथ यो वेदेदमभिव्याहराणीति स\nआत्माभिव्याहाराय वागथ यो वेदेद  श ृणवानीति\nस आत्मा श्रवणाय श्रोत्रम् ॥ ८ . १२ . ४॥\n\nअथ यो वेदेदं मन्वानीति सात्मा मनोऽस्य दैवं चक्षुः\nस वा एष एतेन दैवेन चक्षुषा मनसैतान्कामान्पश्यन्रमते\nय एते ब्रह्मलोके ॥ ८ . १२ . ५॥\n\nतं वा एतं देवा आत्मानमुपासते तस्मात्तेषा  सर्वे च\nलोका आत्ताः सर्वे च कामाः स सर्वा श्च लोकानाप्नोति\nसर्वा श्च कामान्यस्तमात्मानमनुविद्य विजानातीति ह\nप्र्जापतिरुवाच प्रजापतिरुवाच ॥ ८ . १२ . ६॥\n\n॥ इति  द्वादशः खण्डः ॥\nश्यामाच्छबलं प्रपद्ये शबलाच्छ्यामं प्रपद्येऽश्व\nइव रोमाणि विधूय पापं चन्द्र इव राहोर्मुखात्प्रमुच्य\nधूत्वा शरीरमकृतं कृतात्मा\nब्रह्मलोकमभिसंभवामीत्यभिसंभवामीति ॥ ८ . १३ . १॥\n\n॥ इति  त्रयोदशः खण्डः ॥\nआकाशो वै नाम नामरूपयोर्निर्वहिता ते यदन्तरा\nतद्ब्रह्म तदमृत  स आत्मा प्रजापतेः सभां वेश्म प्रपद्ये\nयशोऽहं भवामि ब्राह्मणानां यशो राज्ञां यशोविशां\nयशोऽहमनुप्रापत्सि स हाहं यशसां यशः\nश्येतमदत्कमदत्क  श्येतं लिन्दु माभिगां लिन्दु\nमाभिगाम् ॥ ८ . १४ . १॥\n\n॥ इति  चतुर्दशः खण्डः ॥\nतधैतद्ब्रह्मा प्रजापतयै उवाच प्रजापतिर्मनवे मनुः\nप्रजाभ्यः आचार्यकुलाद्वेदमधीत्य यथाविधानं गुरोः\nकर्मातिशेषेणाभिसमावृत्य कुटुम्बे शुचौ देशे\nस्वाध्यायमधीयानो धर्मिकान्विदधदात्मनि सर्वैन्द्रियाणि\nसम्प्रतिष्ठाप्याहि सन्सर्व भूतान्यन्यत्र तीर्थेभ्यः\nस खल्वेवं वर्तयन्यावदायुषं ब्रह्मलोकमभिसम्पद्यते\nन च पुनरावर्तते न च पुनरावर्तते ॥ ८ . १५ . १॥\n\n॥ इति  पञ्चदशः खण्डः ॥\n॥ इति अष्टमोऽध्यायः ॥\nॐ आप्यायन्तु ममाङ्गानि वाक्प्राणश्चक्षुः\nश्रोत्रमथो बलमिन्द्रियाणि च सर्वाणि ।\nसर्वं ब्रह्मौपनिषदं माहं ब्रह्म निराकुर्यां मा मा ब्रह्म\nनिराकरोदनिकारणमस्त्वनिकारणं मेऽस्तु ।\nनिराकरोदनिराकरणमस्त्वनिराकरणंं मेऽस्तु ।\nतदात्मनि निरते य उपनिषत्सु धर्मास्ते\nमयि सन्तु ते मयि सन्तु ॥\n\n॥ ॐ शान्तिः शान्तिः शान्तिः ॥\n\n॥ इति  छान्दोग्योऽपनिषद् ॥\n\n\n\n             \n               .\n\n         .  .         . . \n\n\n\n\n\n\n\n                    \n                     . \n                    \n                    . \n                      \n                    \n                 \n                    \n                    \n                     \n             .  .        . . \n                  .  .        . . \n                      \n                   1   2010     6   2022\n                       \n                   . \n\n\n\n                            \n   .                          \n                   .\n               . \n\n\n\n\n\n  \n \n \n \n \n \n \n \n\n\n\n\n\n . \n\n         28    2025 01 44 02    \n\n\n\n     \n\n\n .", "relevance_score": {"name_match": false, "topic_score": 4}}
{"rishi": "atri", "source": "vedic_heritage", "source_type": "other", "url": "https://vedicheritage.gov.in/upanishads/prashnopanishad/", "category": "", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\n\n\n\n\n\n\n \n\n     \n\n \n\n   \n\n\n\n\n\n\n\n\n\n\n\n\n\n\n\n\n\n\n                                                  \n          1170 768          .\n          14   2025", "relevance_score": {"name_match": false, "topic_score": 2}}
{"rishi": "atri", "source": "vedic_heritage", "source_type": "other", "url": "https://vedicheritage.gov.in/upanishads/prashnopanishad/", "category": "", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\n\n\n\n\n\n\n \n\n     \n\n \n\n   \n\n\n\n\n\n\n\n\n\n\n\n\n\n\n\n\n\n\n                                                  \n          1170 768          .\n          14   2025", "relevance_score": {"name_match": false, "topic_score": 2}}
{"rishi": "atri", "source": "vedic_heritage", "source_type": "other", "url": "https://vedicheritage.gov.in/upanishads/prashnopanishad/", "category": "", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage", "source_type": "other", "url": "https://vedicheritage.gov.in/upanishads/prashnopanishad/", "category": "", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage", "source_type": "other", "url": "https://vedicheritage.gov.in/upanishads/prashnopanishad/", "category": "", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage", "source_type": "other", "url": "https://vedicheritage.gov.in/upanishads/prashnopanishad/", "category": "", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage", "source_type": "other", "url": "https://vedicheritage.gov.in/upanishads/prashnopanishad/", "category": "", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage", "source_type": "other", "url": "https://vedicheritage.gov.in/upanishads/prashnopanishad/", "category": "", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage", "source_type": "other", "url": "https://vedicheritage.gov.in/upanishads/prashnopanishad/", "category": "", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage", "source_type": "other", "url": "https://vedicheritage.gov.in/upanishads/prashnopanishad/", "category": "", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage", "source_type": "other", "url": "https://vedicheritage.gov.in/upanishads/prashnopanishad/", "category": "", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage", "source_type": "other", "url": "https://vedicheritage.gov.in/upanishads/prashnopanishad/", "category": "", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage", "source_type": "other", "url": "https://vedicheritage.gov.in/upanishads/prashnopanishad/", "category": "", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage", "source_type": "other", "url": "https://vedicheritage.gov.in/upanishads/prashnopanishad/", "category": "", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage", "source_type": "other", "url": "https://vedicheritage.gov.in/upanishads/prashnopanishad/", "category": "", "text": "॥ प्रश्नोपनिषद् ॥\nॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
{"rishi": "atri", "source": "vedic_heritage", "source_type": "other", "url": "https://vedicheritage.gov.in/upanishads/prashnopanishad/", "category": "", "text": "ॐ भद्रं कर्णेभिः शृणुयाम देवाः । भद्रं पश्येमाक्षभिर्यजत्राः।\nस्थिरैरङ्गैस्तुष्तुवा  सस्तनूभिः। व्यशेम देवहितं यदायुः॥\nस्वस्ति न इन्द्रो वृद्धश्रवाः।स्वस्ति नः पूषा विश्ववेदाः ।\nस्वस्ति नस्तार्क्ष्योऽरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥\nॐ सुकेशा च भारद्वाजः शैब्यश्च सत्यकामः सौर्यायणी\nच गार्ग्यः कौसल्यश्चाश्वलायनो भार्गवो वैदर्भिः कबन्धी\nकात्यायनस्ते हैते ब्रह्मपरा ब्रह्मनिष्ठाः परं\nब्रह्मान्वेषमाणा एष ह वै तत्सर्वं वक्ष्यतीति ते ह\nसमित्पाणयो भगवन्तं पिप्पलादमुपसन्नाः ॥ १॥\nतान्ह स ऋषिरुवाच भूय एव तपसा ब्रह्मचर्येण श्रद्धया\nसंवत्सरं संवत्स्यथ यथाकामं प्रश्नान्पृच्छत यदि विज्ञास्यामः\nसर्वं ह वो वक्ष्याम इति ॥ २॥\nअथ कबन्धी कत्यायन उपेत्य पप्रच्छ ।\nभगवन्कुतो ह वा इमाः प्रजाः प्रजायन्त इति ॥ ३॥\nतस्मै स होवाच प्रजाकामो वै प्रजापतिः स तपोऽतप्यत\nस तपस्तप्त्वा स मिथुनमुत्पादयते । रयिं च प्रणं\nचेत्येतौ मे बहुधा प्रजाः करिष्यत इति ॥ ४॥\nआदित्यो ह वै प्राणो रयिरेव चन्द्रमा रयिर्वा\nएतत्सर्वं यन्मूर्तं चामूर्तं च तस्मान्मूर्तिरेव रयिः ॥ ५॥\nअथादित्य उदयन्यत्प्राचीं दिशं प्रविशति तेन प्राच्यान्प्राणान् रश्मिषु सन्निधत्ते ।\nयद्दक्षिणां यत् प्रतीचीं यदुदीचीं यदधो यदूर्ध्वं यदन्तरा दिशो यत्सर्वं प्रकाशयति\nतेन सर्वान्प्राणान्रश्मिषु सन्निधत्ते ॥ ६॥\nस एष वैश्वानरो विश्वरुपः प्राणोऽग्निरुदयते ।\nतदेतदृचाऽभ्युक्तम् ॥ ७॥\nविश्वरूपं हरिणं जातवेदसं\nपरायणं ज्योतिरेकं तपन्तम् ।\nसहस्ररश्मिः शतधा वर्तमानः\nप्राणः प्रजानामुदयत्येष सूर्यः ॥ ८॥\nसंवत्सरो वै प्रजापतिस्तस्यायने दक्षिणं चोत्तरं च ।\nतद्ये ह वै तदिष्टापूर्ते कृतमित्युपासते ते चान्द्रमसमेव\nलोकमभिजयन्ते । त एव पुनरावर्तन्ते तस्मादेत ऋषयः\nप्रजाकामा दक्षिणं प्रतिपद्यन्ते । एष ह वै रयिर्यः\nपितृयाणः ॥ ९॥\nअथोत्तरेण तपसा ब्रह्मचर्येण श्रद्धया\nविद्ययात्मानमन्विष्यादित्यमभिजयन्ते । एतद्वै\nप्राणानामायतनमेतदमृतमभयमेतत्परायणमेतस्मान्न\nपुनरावर्तन्त इत्येष निरोधः। तदेष श्लोकः ॥ १०॥\nपञ्चपादं पितरं द्वादशाकृतिं\nदिव आहुः परे अर्धे पुरीषिणम् ।\nअथेमे अन्य उ परे विचक्षणं\nसप्तचक्रे षडर आहुरर्पितमिति ॥ ११॥\nमासो वै प्रजापतिस्तस्य कृष्णपक्ष एव रयिः\nशुक्लः प्राणस्तस्मादेत ऋषयः शुक्ल इष्टं कुर्वन्तीतर\nइतरस्मिन् ॥ १२॥\nअहोरात्रो वै प्रजापतिस्तस्याहरेव प्राणो रात्रिरेव रयिः\nप्राणं वा एते प्रस्कन्दन्ति ये दिवा रत्या संयुज्यन्ते\nब्रह्मचर्यमेव तद्यद्रात्रौ रत्या संयुज्यन्ते ॥ १३॥\nअन्नं वै प्रजापतिस्ततो ह वै तद्रेतस्तस्मादिमाः प्रजाः\nप्रजायन्त इति ॥ १४॥\nतद्ये ह वै तत्प्रजापतिव्रतं चरन्ति ते मिथुनमुत्पादयन्ते ।\nतेषामेवैष ब्रह्मलोको येषां तपो ब्रह्मचर्यं येषु सत्यं\nप्रतिष्टितम् ॥ १५॥\nतेषामसौ विरजो ब्रह्मलोको न येषु जिह्ममनृतं न\nमाया चेति ॥ १६॥\nइति प्रश्नोपनिषदि प्रथमः प्रश्नः ॥\nअथ हैनं भार्गवो वैदर्भिः पप्रच्छ भगवन्कत्येव\nदेवाः प्रजां दिधारयन्ते कतर एतत्प्रकशयन्ते कः\nपुनरेषां वरिष्ठ इति ॥ १ ॥\nतस्मै स होवाच। आकाशो ह वा एष देवो वायुरग्निरापः\nपृथिवी वाङ्मनश्चक्षुः श्रोत्रं च । ते प्रकाश्याभिवदन्ति\nवयमेतद्बाणमवष्टभ्य विधारयामः ॥ २ ॥\nतान्वरिष्ठः प्राण उवाच मा मोहमापद्यथाहमेवैतत्पञ्चधात्मानं\nप्रविभज्यैतद्बाणमवष्टभ्य विधारयामीति तेऽश्रद्दधाना बभूवुः ॥ ३ ॥\nसोऽभिमानादूर्ध्वमुत्क्रामत इव तस्मिन्नुत्क्रामत्यथेतरे सर्व\nएवोत्क्रामन्ते तस्मिंश्च प्रतिष्ठमाने सर्व एव प्रतिष्ठन्ते ।\nतद्यथा मक्षिका मधुकरराजानमुत्क्रामन्तं सर्वा एवोत्क्रमन्ते\nतस्मिंश्च प्रतिष्ठमाने सर्वा एव प्रातिष्टन्त एवं वाङ्मनश्चक्षुः\nश्रोत्रं च ते प्रीताः प्राणं स्तुन्वन्ति ॥ ४ ॥\nएषोऽग्निस्तपत्येष सूर्य एष पर्जन्यो मघवानेष वायुः\nएष पृथिवी रयिर्देवः सदसच्चामृतं च यत् ॥ ५ ॥\nअरा इव रथनाभौ प्राणे सर्वं प्रतिष्ठितम् ।\nऋचो यजू षि सामानि यज्ञः क्षत्रं ब्रह्म च ॥ ६ ॥\nप्रजापतिश्चरसि गर्भे त्वमेव प्रतिजायसे ।\nतुभ्यं प्राण प्रजास्त्विमा बलिं हरन्ति\nयः प्रणैः प्रतितिष्ठसि ॥ ७ ॥\nदेवानामसि वह्नितमः पितृणां प्रथमा स्वधा ।\nऋषीणां चरितं सत्यमथर्वाङ्गिरसामसि ॥ ८ ॥\nइन्द्रस्त्वं प्राण तेजसा रुद्रोऽसि परिरक्षिता ।\nत्वमन्तरिक्षे चरसि सूर्यस्त्वं ज्योतिषां पतिः ॥ ९ ॥\nयदा त्वमभिवर्षसि अथेमाः प्राण ते प्रजाः ।\nआनन्दरूपास्तिष्ठन्ति कामायान्नं भविष्यतीति ॥ १० ॥\nव्रात्यस्त्वं प्राणैकर्षिरत्ता विश्वस्य सत्पतिः ।\nवयमाद्यस्य दातारः पिता त्वं मातरिश्व नः ॥ ११ ॥\nया ते तनूर्वाचि प्रतिष्ठिता या श्रोत्रे या च चक्षुषि ।\nया च मनसि सन्तता शिवां तां कुरू मोत्क्रमीः ॥ १२ ॥\nप्राणस्येदं वशे सर्वं त्रिदिवे यत् प्रतिष्ठितम् ।\nमातेव पुत्रान्रक्षस्व श्रीश्च प्रज्ञां च विधेहि न इति ॥ १३ ॥\nइति प्रश्नोपनिषदि द्वितीयः प्रश्नः ॥\nअथ हैनं कौशल्यश्चाश्वलायनः पप्रच्छ । भगवन्कुत\nएष प्राणो जायते कथमायात्यस्मिञ्शरीर आत्मानं वा\nप्रविभज्य कथं प्रतिष्ठते केनोत्क्रमते कथं बाह्यमभिधते\nकथमध्यात्ममिति ॥ १॥\nतस्मै स होवाचातिप्रश्नान्पृच्छसि ब्रह्मिष्ठोऽसीति\nतस्मात्तेऽहं ब्रवीमि ॥२॥\nआत्मन एष प्राणो जायते । यथैषा पुरुषे\nछायैतस्मिन्नेतदाततं मनोकृतेनायात्यस्मिञ्शरीरे ॥३॥\nयथा सम्राडेवाधिकृतान्विनियुङ्क्ते एतन्ग्रामानेतान्ग्रामानधितिष्टस्वेत्येवमेवैष\nप्राण इतरान्प्राणान्पृथक्पृथगेव सन्निधत्ते॥४॥\nपायूपस्थेऽपानं चक्षुःश्रोत्रे मुखनासिकाभ्यां प्राणः स्वयं\nप्रातिष्ठते मध्ये तु समानः । एष ह्येतद्धुतमन्नं समं नयति\nतस्मादेताः सप्तार्चिषो भवन्ति ॥ ५॥\nहृदि ह्येष आत्मा । अत्रैतदेकशतं नाडीनं तासां शतं\nशतमेकैकस्या द्वासप्ततिर्द्वासप्ततिः\nप्रतिशाखानाडीसहस्राणि\nभवन्त्यासु व्यानश्चरति ॥ ६॥\nअथैकयोर्ध्व उदानः पुण्येन पुण्यं लोकं नयति पापेन\nपापमुभाभ्यामेव मनुष्यलोकम् ॥ ७॥\nआदित्यो ह वै बाह्यः प्राण उदयत्येष ह्येनं चाक्षुषं\nप्राणमनुगृह्णानः । पृथिव्यां या देवता सैषा पुरुषस्यापानमवष्टभ्यान्तरा\nयदाकाशः स समानो वायुर्व्यानः ॥ ८॥\nतेजो ह वाव उदानस्तस्मादुपशान्ततेजाः । पुनर्भवमिन्द्रियैर्मनसि सम्पध्यमानैः ॥ ९॥\nयच्चित्तस्तेनैष प्राणमायाति । प्राणस्तेजसा युक्तः सहात्मना\nतथासङ्कल्पितं लोकं नयति ॥ १०॥\nय एवं विद्वान्प्राणं वेद न हास्य प्रजा हीयतेऽमृतो\nभवति तदेषः श्लोकः ॥ ११॥\nउत्पत्तिमायतिं स्थानं विभुत्वं चैव पञ्चधा ।\nअध्यात्मं चैव प्राणस्य विज्ञायामृतमश्नुते विज्ञायामृतमश्नुत इति ॥ १२॥\nइति प्रश्नोपनिषदि तृतीयः प्रश्नः ॥\nअथ हैनं सौर्यायणि गार्ग्यः पप्रच्छ भगवन्नेतस्मिन्पुरुषे\nकानि स्वपन्ति कान्यस्मिञ्जाग्रति कतर एष देवः\nस्वप्नान्पश्यति कस्यैतत्सुखं भवति कस्मिन्नु सर्वे\nसम्प्रतिष्टिता भवन्तीति ॥ १॥\nतस्मै स होवाच यथा गार्ग्य मरीचयोऽर्कस्यास्तं\nगच्छतः सर्वा एतस्मिंस्तेजोमण्डल एकीभवन्ति ताः पुनः\nपुनरुदयतः प्रचरन्त्येवं ह वै तत्सर्वं परे देवे मनस्येकीभवति\nतेन तर्ह्येष पुरुषो न शृणोति न पश्यति न\nजिघ्रति न रसयते न स्पृशते नाभिवदते नादत्ते नानन्दयते\nन विसृजते नेयायते स्वपितीत्याचक्षते ॥ २॥\nप्राणाग्नय एवैतस्मिन्पुरे जाग्रति । गार्हपत्यो\nवा एषोऽपानो व्यानोऽन्वाहार्यपचनो यद्गार्हपत्यात्प्रणीयते\nप्रणयनादाहवनीयः प्राणः ॥ ३॥\nयदुच्छ्वासनिःश्वासावेतावाहुती समं नयतीति स समानः ।\nमनो ह वाव यजमान इष्टफलमेवोदानः स\nएनं यजमानमहरहर्ब्रह्म गमयति ॥ ४॥\nअत्रैष देवः स्वप्ने महिमानमनुभवति । यद्दृष्टं दृष्टमनुपश्यति\nश्रुतं श्रुतमेवार्थमनुशृणोति देशदिगन्तरैश्च प्रत्यनुभूतं\nपुनः पुनः प्रत्यनुभवति दृष्टं चादृष्टं च श्रुतं चाश्रुतं\nचानुभूतं चाननुभूतं च सच्चासच्च सर्वं पश्यति सर्वः पश्यति ॥ ५॥\nस यदा तेजसाऽभिभूतो भवति । अत्रैष देवः स्वप्नान्न\nपश्यत्यथैतदस्मिञ्शरीरे एतत्सुखं भवति ॥ ६॥\nस यथा सोम्य वयांसि वसोवृक्षं सम्प्रतिष्ठन्ते ।\nएवं ह वै तत्सर्वं पर आत्मनि सम्प्रतिष्ठते ॥ ७॥\nपृथिवी च पृथिवीमात्रा चापश्चापोमात्रा च तेजश्च\nतेजोमात्रा च वायुश्च वायुमात्रा चाकाशश्चाकाशमात्रा\nच चक्षुश्च द्रष्टव्यं च श्रोत्रं च श्रोतव्यं च घाणं च\nघ्रातव्यं च रसश्च रसयितव्यं च त्वक्च स्पर्शयितव्यं च\nवाक्च वक्तव्यं च हस्तौ चादातव्यं चोपस्थश्चानन्दयितव्यं\nच पायुश्च विसर्जयितव्यं च यादौ च गन्तव्यं च मनश्च\nमन्तव्यं च बुद्धिश्च बोद्धव्यं चाहङ्कारश्चाहङ्कर्तव्यं च\nचित्तं च चेतयितव्यं च तेजश्च विद्योतयितव्यं च प्राणश्च\nविधारयितव्यं च ॥ ८॥\nएष हि द्रष्टा स्प्रष्टा श्रोता घ्राता रसयिता मन्ता\nबोद्धा कर्ता विज्ञानात्मा पुरुषः । स परेऽक्षर आत्मनि\nसम्प्रतिष्ठते ॥ ९॥\nपरमेवाक्षरं प्रतिपद्यते स यो ह वै\nतदच्छायमशरीरम्लोहितं\nशुभ्रमक्षरं वेदयते यस्तु सोम्य । स सर्वज्ञः सर्वो भवति\nतदेष श्लोकः ॥ १०॥\nविज्ञानात्मा सह देवैश्च सर्वैः\nप्राणा भुतानि सम्प्रतिष्ठन्ति यत्र।\nतदक्षरं वेदयते यस्तु सोम्य\nस सर्वज्ञः सर्वमेवाविवेशेति ॥ ११॥\nइति प्रश्नोपनिषदि चतुर्थः प्रश्नः ॥\nअथ हैनं शैब्यः सत्यकामः पप्रच्छ । स यो ह\nवै तद्भगवन्मनुष्येषु प्रायणान्तमोङ्कारमभिध्यायीत\nकतमं वाव स तेन लोकं जयतीति॥ १॥\nतस्मै स होवाच । एतद्वै सत्यकाम परं चापरं च ब्रह्म यदोङ्कारः ।\nतस्माद्विद्वानेतेनैवायतनेनैकतरमन्वेति ॥ २॥\nस यध्येकमात्रमभिध्यायीत स तेनैव संवेदितस्तूर्णमेव\nजगत्याभिसम्पध्यते । तमृचो मनुष्यलोकमुपनयन्ते स तत्र\nतपसा ब्रह्मचर्येण श्रद्धया सम्पन्नो महिमानमनुभवति ॥ ३॥\nअथ यदि द्विमात्रेण मनसि सम्पध्यते सोऽन्तरिक्षं यजुर्भिरुन्नीयते सोमलोकम् ।\nस सोमलोके विभूतिमनुभूय पुनरावर्तते ॥ ४॥\nयः पुनरेतं त्रिमात्रेणोमित्येतेनैवाक्षरेण परं पुरुषमभि \nध्यायीत स तेजसि सूर्ये सम्पन्नः । यथा पादोदरस्त्वचा\nविनिर्मुच्यत एवं ह वै स पाप्मना विनिर्भुक्तः स\nसामभिरुन्नीयते ब्रह्मलोकं स एतस्माज्जीवघनात्परात्परं\nपुरुशयं पुरुषमीक्षते । तदेतौ श्लोकौ भवतः ॥ ५॥\nतिस्रो मात्रा मृत्युमत्यः प्रयुक्ता\nअन्योन्यसक्ताः अनविप्रयुक्ताः ।\nक्रियासु बाह्याभ्यन्तरमध्यमासु\nसम्यक्प्रयुक्तासु न कम्पते ज्ञः ॥ ६॥\nऋग्भिरेतं यजुर्भिरन्तरिक्षं\nसामभिर्यत्तत्कवयो वेदयन्ते ।\nतमोङ्कारेणैवायतनेनान्वेति विद्वां \nन्यत्तच्छान्तमजरममृतमभयं परं चेति ॥ ७॥\nइति प्रश्नोपनिषदि पञ्चमः प्रश्नः ॥\nअथ हैनं सुकेशा भारद्वाजः पप्रच्छ । भगवन्हिरण्यनाभः\nकौसल्यो राजपुत्रो मामुपेत्यैतं प्रश्नमपृच्छत षोडशकलं\nभारद्वाज पुरुषं वेत्थ । तमहं कुमारम्ब्रवं नाहमिमं वेद\nयद्यहमिममवेदिषं कथं ते नावक्ष्यमिति  समूलो वा\nएष परिशुष्यति योऽनृतमभिवदति तस्मान्नार्हाम्यनृतं वक्तुम् ।\nस तूष्णीमेव रथमारुह्य प्रवव्राज । तं त्वा पृच्छामि क्वासौ\nपुरुष इति ॥ १॥\nतस्मै स होवाच इहैवान्तःशरीरे सोम्य स पुरुषो\nयस्मिन्नेताः षोडशकलाः प्रभवन्तीति ॥ २॥\nस ईक्षाञ्चक्रे कस्मिन्नहमुत्क्रान्त उत्क्रान्तो भविष्यामि\nकस्मिन्वा प्रतिष्ठिते प्रतिष्ठस्यामीति ॥ ३॥\nस प्राणमसृजत प्राणाच्छ्रद्धां खं वायुर्ज्योतिरापः\nपृथिवीन्द्रियं मनः । अन्नमन्नाद्वीर्यं तपो मन्त्राः कर्मलोका\nलोकेषु च नाम च ॥ ४॥\nस यथेमा नध्यः स्यन्दमानाः समुद्रायणाः समुद्रं प्राप्यास्तं\nगच्छन्ति भिध्येते तासां नामरुपे समुद्र इत्येवं प्रोच्यते ।\nएवमेवास्य परिद्रष्टुरिमाः षोडशकलाः पुरुषायणाः पुरुषं\nप्राप्यास्तं गच्छन्ति भिध्येते चासां नामरुपे पुरुष इत्येवं\nप्रोच्यते स एषोऽकलोऽमृतो भवति तदेष श्लोकः ॥ ५॥\nअरा इव रथनाभौ कला यस्मिन्प्रतिष्ठिताः ।\nतं वेध्यं पुरुषं वेद यथा मा वो मृत्युः परिव्यथा इति ॥ ६॥\nतान्होवाचैतावदेवाहमेतत्परं ब्रह्म वेद नातः परमस्तीति ॥ ७॥\nते तमर्चयन्तस्त्वं हि नः पिता योऽस्माकमविद्यायाः परं पारं तारयसीति ।\nनमः परमऋषिभ्यो नमः परमऋषिभ्यः ॥ ८॥\nइति प्रश्नोपनिषदि षष्ठः प्रश्नः ॥\nॐ भद्रं कर्णेभिः शृणुयाम देवाः। भद्रं पश्येमाक्षभिर्यजत्राः।\nस्थिरैरङ्गैस्तुष्तुवा सस्तनूभिः। व्यशेम देवहितं यदायुः ॥\nस्वस्ति न इन्द्रो वृद्धश्रवाः। स्वस्ति नः पूषा विश्ववेदाः ।\nस्वस्ति नस्तार्क्ष्यो अरिष्टनेमिः। स्वस्ति नो बृहस्पतिर्दधातु ॥\nॐ शान्तिः शान्तिः शान्तिः ॥", "relevance_score": {"name_match": false, "topic_score": 2}}
